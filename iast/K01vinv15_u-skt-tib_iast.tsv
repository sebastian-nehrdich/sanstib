skt	tib
 śayanāsanavastu	གནས་མལ་བཤམས་ལ་། གནདའི་བརྡུངས་ཏེ་དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་ལ་། དགེ་འདུན་ཐམས་ཅད་འདུག་ཅིང་མཐུན་པར་གྱུར་པ་དང་། དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། གནས་ཐམས་ཅད་ལགས་པ་། ནང་མཚམས་དང་། ཕྱི་རོལ་ཉེ་འཁོར་འདོམ་གང་དང་བཅས་པ་འདི་། དགེ་འདུན་གྱི་རུང་བའི་གནས་སུ་བསྐོ་ན་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། དགེ་འདུན་གྱི་གནས་ཐམས་ཅད་ལགས་པ་། ནང་མཚམས་དང་། ཕྱི་རོལ་ཉེ་འཁོར་འདོམ་གང་དང་བཅས་པ་འདི་། དགེ་འདུན་གྱི་རུང་བའི་གནས་སུ་བསྐོའོ་༎ འདི་ནི་། གསོལ་པའོ་༎ ལས་ནི་། འདི་ལྟར་བྱ་སྟེ་། དགེ་འདུན་བཙུན་པ་རྣམས་གསན་དུ་གསོལ་། གནས་ཐམས་ཅད་ལགས་པ་། ནང་མཚམས་དང་། ཕྱི་རོལ་ཉེ་འཁོར་འདོམ་གང་དང་བཅས་པ་འདི་། དགེ་འདུན་གྱི་རུང་བའི་གནས་སུ་བསྐོ་བར་བཞེད་དེ་། དེའི་སླད་དུ་དགེ་འདུན་གྱིས་གནས་ཐམས་ཅད་ལགས་པ་། ནང་མཚམས་དང་། ཕྱི་༄༣༤བ་རོལ་ཉེ་འཁོར་འདོམ་གང་དང་བཅས་པ་འདི་། དགེ་འདུན་གྱི་རུང་བའི་གནས་སུ་བསྐོ་ན་། ཚེ་དང་ལྡན་པ་རྣམས་ལས་། གང་དག་། གནས་ཐམས་ཅད་ལགས་པ་། ནང་ཚམས་དང་། ཕྱི་རོལ་ཉེ་འཁོར་འདོམ་གང་དང་བཅས་པ་འདི་། དགེ་འདུན་གྱི་རུང་བའི་གནས་སུ་བསྐོ་བར་བཟོད་པ་དེ་དག་ནི་། ཅང་མ་གསུངས་ཤིག་། གང་དག་མི་བཟོད་པ་དེ་དག་ནི་། གསུངས་ཤིག་། དགེ་འདུན་གྱིས་བཟོད་ཅིང་གནང་ནས་། དགེ་འདུན་གྱིས་གནས་ཐམས་ཅད་བགྱིས་ལགས་པ་། ནང་མཚམས་དང་། ཕྱི་རོལ་ཉེ་འཁོར་འདོམ་གང་དང་བཅས་པ་འདི་། དགེ་འདུན་གྱི་རུང་བའི་གནས་སུ་བསྐོས་ལགས་ཏེ་། འདི་ལྟར་ཅང་མི་གསུང་པས་དེ་དེ་བཞིན་དུ་འཛིན་ཏོ་༎ གང་དུ་དགེ་འདུན་གྱི་རུང་བའི་གནས་སུ་བསྐོས་པ་དེར་། གཉིས་སྐབས་དབྱེ་སྟེ་། མཚམས་ཀྱི་ནང་དུ་བཙོས་པ་དང་། མཚམས་ཀྱི་ནང་དུ་ཞག་ལོན་པའོ་༎ སངས་རྒྱས་བཅོམ་ལྡན་འདས་ཡངས་པ་ཅན་གྱི་སྤྲེའུ་རྫིང་གི་འགྲམ་ན་ཁང་པ་བརྩེགས་པའི་གནས་ན་བཞུགས་སོ་༎ ཡངས་པ་ཅན་ན་སྡེ་དཔོན་སེང་གེ་ཞེས་བྱ་བ་ཞིག་གནས་ཏེ་། དེའི་ཉེན་ཀོར་ན་གནས་པ་རྣམས་ཀྱིས་། དེའི་ཚེ་ཆེད་དུ་ཤ་ཁྱེར་ཏེ་འོངས་ནས་། དེ་ཡང་ཟ་བར་བྱེད་དོ་༎ གང་གི་ཚེ་དེས་། བཅོམ་ལྡན་འདས་ལས་བདེན་པ་མཐོང་བ་དེའི་ཚེ་མི་ཟ་བས་། ཁྱེར་ཏེ་འོངས་ན་ཡང་དགེ་སློང་རྣམས་ལ་སྦྱིན་པར་བྱེད་དོ་༎ དགེ་སློང་རྣམས་ཀྱིས་ཀྱང་དེ་དག་ཟོས་པ་དང་མུ་སྟེགས་ཅན་རྣམས་སྨོད་པར་བྱེད་། གཞོགས་འཕྱས་བྱེད་། ཁ་ཟེར་བར་བྱེད་དེ་། ཤེས་ལྡན་དག་། སྡེ་༄༣༥ཨ་༌༎ དཔོན་སེང་གེའི་ཆེད་དུ་བྱས་ཏེ་ཤ་ཁྱེར་ཏེ་འོངས་ན་ནི་། དེས་དེ་དག་མ་ཟོས་ལ་། ཤའཀྱའི་སྲས་ཀྱི་དགེ་སྦྱོང་རྣམས་ལ་བྱིན་པ་དང་། ཤའཀྱའི་སྲས་ཀྱི་དགེ་སྦྱོང་རྣམས་ཀྱིས་ཆེད་དུ་བྱས་པའི་ཤ་ནི་། ཟོས་སོ་༎ ཞེས་བྱ་བའི་སྐབས་དེ་དག་དགེ་སློང་རྣམས་ཀྱིས་བཅོལ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། ངས་གནས་གསུམ་གྱིས་རུང་བ་མ་ཡིན་པའི་ཤ་བཟའ་བར་མི་བྱའོ་༎ ཞེས་གསུངས་པ་། གསུམ་གང་ཞེ་ན་། བདག་གི་ཆེད་དུ་བྱས་པར་མངོན་སུམ་དུ་མཐོང་བ་། རུང་བ་མ་ཡིན་པའི་ཤ་བཟའ་བར་མི་བྱའོ་༎ ཞེས་གསུངས་པ་དང་། ཡིད་ཆེས་པ་ལས་ཁྱོད་ཀྱི་ཆེད་དུ་བྱས་པ་ཡིན་ནོ་༎ ཞེས་ཐོས་པ་། རུང་བ་མ་ཡིན་པའི་ཤ་བཟའ་བར་མི་བྱའོ་༎ ཞེས་གསུངས་པ་དང་། རང་ཉིད་ཀྱི་བློ་ལ་རྣམ་པར་རྟོག་པ་སྐྱེས་པ་། ཚུལ་ལས་འདི་ནི་། བདག་གི་ཆེད་དུ་བྱས་པ་ཡིན་ནོ་༎ སྙམ་དུ་རུང་བ་མ་ཡིན་པའི་ཤ་བཟའ་བར་མི་བྱའོ་༎ ཞེས་གསུངས་པ་ཡིན་ནོ་༎ དགེ་སློང་དག་། ངས་གནས་གསུམ་གྱིས་རུང་བའི་ཤ་བཟའ་བར་བྱའོ་༎ ཞེས་གསུངས་པ་། གསུམ་གང་ཞེ་ན་། འདིས་བདག་གི་ཆེད་དུ་བྱེད་པར་མངོན་སུམ་དུ་མ་མཐོང་བ་རུང་བའི་ཤ་བཟའ་བར་བྱའོ་༎ ཞེས་གསུངས་པ་དང་། ཡིད་ཆེས་པ་ལས་འདིས་ཁྱེད་ཀྱི་ཆེད་དུ་བྱས་པ་མ་ཡིན་ནོ་༎ ཞེས་ཐོས་པ་། རུང་བའི་ཤ་བཟའ་བར་བྱའོ་༎ ཞེས་གསུངས་པ་དང་། བདག་ཉིད་ཀྱི་བློ་ལ་རྣམ་པར་༄༣༥བ་རྟོག་སྐྱེས་པ་། ཚུལ་ལས་འདི་བདག་གི་ཆེད་དུ་བྱས་པ་ཡིན་ནོ་སྙམ་པ་མ་སྐྱེས་པ་། རུང་བའི་ཤ་བཟའ་བར་བྱའོ་༎ ཞེས་གསུངས་པ་ཡིན་ནོ་༎༎ གླེང་གཞི་ནི་། མཉན་ཡོད་ནའོ་༎ མུ་གེ་དང་བཅས་པའི་དུས་བྱུང་ནས་། དགེ་སློང་དག་ལྟོགས་པར་གྱུར་པས་དེ་རྣམས་གློས་ཕབ་སྟེ་འདུག་པ་དང་། བྲམ་ཟེ་དང་། ཁྱིམ་བདག་རྣམས་ཀྱིས་སྨྲས་པ་། འཕགས་པ་དག་། གཅིག་ཏུ་བརྩོན་པར་བྱ་བའི་བསྟན་པ་ལ་། ཅིའི་སླད་དུ་གློས་ཕབ་སྟེ་བཞུགས་ཤིང་། དགེ་བའི་ཕྱོགས་ལ་བརྩོན་པར་མི་མཛད་། དེ་རྣམས་ཀྱིས་སྨྲས་པ་། མུ་གེ་དང་བཅས་པའི་དུས་བྱུང་བས་། བསོད་སྙོམས་ལྟོ་འགྲངས་པར་མི་རྙེད་པས་། ཁོ་བོ་ཅག་ལྟོགས་ཏེ་ཉམ་ཆུང་བས་དེས་ན་གློས་ཕབ་སྟེ་འདུག་གོ་། དེ་རྣམས་ཀྱིས་སྨྲས་པ་། ཅི་སྟེ་ཞལ་ཚུས་མི་གསོལ་། བཅོམ་ལྡན་འདས་ཀྱིས་མ་གནང་ངོ་༎ ཁྱོད་ཀྱི་སྟོན་པ་ནི་། ཐུགས་རྗེ་ཅན་ཡིན་པས་། གནང་བར་འགྱུར་བ་གང་ཡིན་པའི་གནས་དེ་ཡོད་དོ་༎ ཞེས་བྱ་བའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། དེའི་ཕྱིར་རྗེས་སུ་གནང་སྟེ་། མུ་གེའི་སྡུག་བསྔལ་དགོན་པ་འདི་ལྟ་བུར་དགེ་སློང་རྣམས་ཀྱིས་ག-ཡར་ཚུས་བཟའ་བར་བྱ་སྟེ་། འདི་ལ་འགྱོད་པར་མི་བྱའོ་༎༎ གླེང་གཞི་ནི་། མཉན་ཡོད་ནའོ་༎ མུ་གེ་དང་བཅས་པའི་དུས་བྱུང་ནས་། དགེ་སློང་རྣམས་ལ་བྲམ་ཟེ་དང་། ༄༣༦ཨ་༌༎ ཁྱིམ་བདག་དད་པ་ཅན་རྣམས་ཀྱིས་སྨྲས་པ་། འཕགས་པ་དག་། འདི་ཉིད་དུ་ཟས་ཀྱི་བྱ་བ་མཛོད་ཅིག་། དེ་རྣམས་ཀྱིས་ཟས་ཀྱི་བྱ་བ་བྱས་ནས་བསོད་སྙོམས་སྔར་རྙེད་པ་ཁྱེར་ནས་གཙུག་ལག་ཁང་དུ་སོང་སྟེ་། དེ་རྣམས་ཀྱིས་མུ་གེའི་སྐྱོན་གྱིས་དེ་ཡང་བཟའ་བར་འདོད་ན་། འོན་ཀྱང་འགྱོད་པས་མ་ཟོས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དེའི་ཕྱིར་རྗེས་སུ་གནང་སྟེ་། མུ་གེའི་སྡུག་བསྔལ་དགོན་པ་འདི་ལྟ་བུར་འདོད་ན་། སྔར་བླངས་ཟིན་ཏོ་སྙམ་དུ་སེམས་ལ་། སྔར་རྙེད་པ་ཡང་བཟའ་བར་བྱ་སྟེ་། འདི་ལ་འགྱོད་པར་མི་བྱའོ་༎༎ གླེང་གཞི་ནི་། མཉན་ཡོད་ནའོ་༎ མུ་གེ་དང་བཅས་པའི་དུས་བྱུང་ནས་། བྲམ་ཟེ་དང་། ཁྱིམ་བདག་དད་པ་ཅན་རྣམས་ཀྱིས་། དགེ་སློང་རྣམས་ཁྱིམ་གྱི་ནང་དུ་ཟས་ལ་མགྲོན་དུ་བོས་ནས་དེ་རྣམས་ཀྱིས་ཟོས་པ་དང་། བཅའ་བ་ལས་ལྷག་མ་ཞིག་ལུས་སོ་༎ བྲམ་ཟེ་དང་། ཁྱིམ་བདག་རྣམས་ཀྱིས་སྨྲས་པ་། འཕགས་པ་དག་། ཁྱེད་ཀྱི་ཆེད་དུ་སྟ་གོན་བགྱིས་པ་ལགས་ཀྱི་། བསྣམས་ཏེ་བཞུད་ལ་ཕྱིས་གསོལ་ཅིག་། དེ་རྣམས་ཀྱིས་ཁྱེར་ཏེ་དོང་ངོ་༎ དོང་ནས་དེ་བཟའ་བར་འདོད་ནས་འགྱོད་པས་མ་ཟོས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དེའི་ཕྱིར་རྗེས་སུ་གནང་སྟེ་། མུ་གེའི་སྡུག་བསྔལ་དགོན་པ་འདི་༄༣༦བ་ལྟ་བུར་། འདི་དག་ནི་། བྱིན་པ་ཡིན་ནོ་༎ སྙམ་དུ་བསམ་ནས་བཟའ་བར་བྱ་སྟེ་། དེ་ལ་འགྱོད་པར་མི་བྱའོ་༎༎ གླེང་གཞི་ནི་། མཉན་ཡོད་ནའོ་༎ མུ་གེ་དང་བཅས་པའི་དུས་བྱུང་ནས་། བྲམ་ཟེ་དང་། ཁྱིམ་བདག་དད་པ་ཅན་རྣམས་ཀྱིས་། དགེ་སློང་རྣམས་ཟས་ལ་མགྲོན་དུ་བོས་ཏེ་། དེ་རྣམས་ཀྱིས་ཟོས་ནས་། བཅའ་བ་ལ་སོགས་པ་ཅུང་ཟད་ཅིག་ལྷག་སྟེ་། དགེ་སློང་རྣམས་དོང་བ་དང་། བྲམ་ཟེ་དང་ཁྱིམ་བདག་རྣམས་ཀྱིས་སྨྲས་པ་། འདི་ནི་། བདག་ཅག་གིས་འཕགས་པ་དག་ཁོ་ན་ལ་ཡོངས་སུ་བཏང་བ་ལགས་ཏེ་། འཚལ་ཏེ་མཆིས་ལ་། ཁྱེད་ཁོ་ན་ལ་དབུལ་ལོ་ཞེས་དེ་རྣམས་ཀྱིས་ཁྱེར་ཏེ་འོངས་པ་དང་། དགེ་སློང་རྣམས་དེ་ལ་ཡང་ཟ་བར་འདོད་ནས་འགྱོད་པས་མ་ཟོས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དེའི་ཕྱིར་རྗེས་སུ་གནང་སྟེ་། མུ་གེའི་སྡུག་བསྔལ་དགོན་པ་འདི་ལྟ་བུར་། སྔར་ཡོངས་སུ་བཏང་བའོ་༎ སྙམ་དུ་བསམ་ནས་བཟའ་བར་བྱ་སྟེ་། དེ་ལ་འགྱོད་པར་མི་བྱའོ་༎༎ གླེང་གཞི་ནི་། མཉན་ཡོད་ནའོ་༎ བྲམ་ཟེ་དང་ཁྱིམ་བདག་དད་པ་ཅན་རྣམས་ཀྱིས་ནུབ་ཕྱོགས་ཀྱི་ཚལ་ན་ཡོད་པའི་འབྲས་བུ་རྣམས་གྲུབ་ནས་། དེ་རྣམས་ཀྱིས་བསམ་པ་། འདི་དག་ནི་། རྙེད་དཀའ་བ་ཡིན་པས་། འཕགས་པ་རྣམས་ལ་དབུལ་ལོ་༎ ཞེས་དེ་དག་གིས་དགེ་སློང་རྣམས་ཟས་ཟོས་ནས་སྤངས་པ་བྱས་པ་རྣམས་ལ་དེ་དག་བྱིན་པ་དང་། དགེ་སློང་རྣམས་༄༣༧ཨ་༌༎ ཀྱིས་སྤངས་པ་བྱས་ཟིན་ཏོ་༎ ཞེས་འགྱོད་པས་མ་ཟོས་པ་དང་། བྲམ་ཟེ་དང་ཁྱིམ་བདག་དད་པ་ཅན་རྣམས་ཀྱིས་སྨྲས་པ་། འཕགས་པ་དག་། གང་གི་ཚེ་བཅོམ་ལྡན་འདས་འཇིག་རྟེན་དུ་མ་བྱུང་བ་དེའི་ཚེ་། མུ་སྟེགས་ཅན་རྣམས་ལ་ཡོན་གནས་བགྱིད་པ་ལས་། ད་ནི་། བཅོམ་ལྡན་འདས་འཇིག་རྟེན་དུ་བྱུང་ནས་ཁྱེད་རྣམས་ཀྱང་ད་ནི་ཡོན་གནས་སུ་གྱུར་པ་ལགས་ན་། གལ་ཏེ་ཁྱེད་ཀྱིས་མ་བཞེས་ན་། ཅི་། བདག་ཅག་ནི་། དགེ་བའི་བཤུལ་རྒྱགས་དང་བྲལ་ཏེ་འཇིག་རྟེན་འདི་ནས་འཇིག་རྟེན་ཕ་རོལ་ཏུ་མཆི་བར་བགྱིའམ་། དེ་ལྟ་བས་ན་། ཐུགས་བརྩེ་བས་བཞེས་ཤིག་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དེའི་ཕྱིར་རྗེས་སུ་གནང་སྟེ་། རྙེད་པར་དཀའ་བ་ཡིན་ནོ་༎ སྙམ་དུ་བསམ་ནས་བཟའ་བར་བྱ་སྟེ་། དེ་ལ་འགྱོད་པར་མི་བྱའོ་༎ དེ་ལ་། ཚལ་ན་ཡོད་པའི་འབྲས་བུ་ནི་། འདི་དག་ཡིན་ཏེ་། རྒུན་འབྲུམ་དང་། བལ་པོ་སེའུ་དང་། འབྲ་གོ་དང་། སྟར་ཀ་དང་། ཡོན་ཚེ་དང་། ཤིང་ཏོག་ཨཽར་མ་ན་དང་། ཤིང་ཏོག་ཨཽ་རུ་མ་ཡི་ཀ་དང་། ཤིང་ཏོག་ནི་ཀེ་ཙ་དང་། ཤིང་ཏོག་བ་བྷུ་དང་། ཤིང་ཏོག་སིན་ཙི་ཀའོ་༎༎ གླེང་གཞི་ནི་། མཉན་ཡོད་ནའོ་༎ བྲམ་ཟེ་དང་། ཁྱིམ་བདག་དད་པ་ཅན་རྣམས་ཀྱིས་། དགེ་སློང་རྣམས་ཟས་ཟོས་ཟིན་པ་དང་ཆུ་ནས་སྐྱེས་པ་དག་ཕུལ་༄༣༧བ་བ་དང་། དགེ་སློང་རྣམས་འདོད་ཀྱང་སྤངས་པ་བྱས་ཟིན་ཏོ་༎ ཞེས་འགྱོད་པས་མ་ཟོས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། རྙེད་དཀའ་བ་ཡིན་ནོ་༎ སྙམ་དུ་བསམ་ནས་བཟའ་བར་བྱ་སྟེ་། དེ་ལ་འགྱོད་པར་མི་བྱའོ་༎ དེ་ལ་། ཆུ་ནས་སྐྱེ་བ་ནི་། འདི་དག་ཡིན་ཏེ་། ཨཽཏཔ་ལའི་རྩ་བ་དང་། པདམའི་རྩ་བ་དང་། ཀུ་མུ་དའི་ས་བོན་དང་། པདམའི་ས་བོན་ནོ་༎ གླེང་གཞི་ནི་། མཉན་ཡོད་ནའོ་༎ ཚེ་དང་ལྡན་པ་ཤའ་རིའི་བུ་ཁམས་མ་སྙོམས་པས་ཁྲག་དང་བད་ཀན་འཁྲུགས་པར་གྱུར་ཏོ་༎ དེའི་རིམ་གྲོ་བྱེད་པ་ཚེ་དང་ལྡན་པ་མོའུ་འགལ་གྱི་བུ་ཆེན་པོས་བསམ་པ་། བདག་རང་གི་བློས་ནི་། ཚེ་དང་ལྡན་པ་ཤའ་རིའི་བུ་ལ་ལན་མང་དུ་རིམ་གྲོ་བྱས་ཀྱི་། ལན་འགའ་ཡང་སྨན་པ་ལ་མ་དྲིས་ཀྱི་། མ་ལ་བདག་གིས་དྲིའོ་སྙམ་ནས་། དེས་སྨན་པ་ལ་དྲིས་པ་། བཞིན་བཟང་། ཚེ་དང་ལྡན་པ་ཤའ་རིའི་བུ་ཁྲག་དང་བད་ཀན་འཁྲུགས་པར་གྱུར་ན་། དེའི་སྨན་སྟོན་ཅིག་། དེས་སྨྲས་པ་། འཕགས་པ་། པདམའི་རྩ་བའི་འོ་མ་སྩོལ་ཅིག་དང་སོས་པར་འགྱུར་རོ་༎ ཚེ་དང་ལྡན་པ་མོའུ་འགལ་གྱི་བུ་ཆེན་པོས་བསམ་པ་། གལ་ཏེ་བདག་གིས་ཚེ་དང་ལྡན་པ་ཤའ་རིའི་བུ་ལ་པདམའི་རྩ་བ་ཕལ་བའི་འོ་མས་རིམ་གྲོ་བྱ་བ་ནི་། བདག་གི་ཆ་མ་ཡིན་ནོ་༎ སྙམ་དུ་བསམ་ནས་། ཇི་ལྟར་སེམས་མཉམ་པར་བཞག་པས་མཉན་ཡོད་ནས་མི་སྣང་བར་གྱུར་ཏེ་དལ་གྱིས་འབབ་ཅེས་བྱ་བའི་འགྲམ་དུ་ཕྱིན་པར་འགྱུར་བ་དེ་ལྟ་བུའི་༄༣༨ཨ་༌༎ ཏིང་ངེ་འཛིན་ལ་སྙོམས་པར་ཞུགས་པ་དང་། ཀླུའི་རྒྱལ་པོ་རབ་བརྟན་གྱི་གནས་དང་ཉེ་བར་གྱུར་པ་དང་། དེ་ནས་ཀླུའི་རྒྱལ་པོ་རབ་བརྟན་གྱིས་མཐོང་ནས་སྨྲས་པ༏་འཕགས་པ་། དགོས་པ་ཅི་ཞིག་གི་ཕྱིར་བྱོན་། དེས་སྨྲས་པ་། ཚེ་དང་ལྡན་པ་ཤའ་རིའི་བུ་ཁྲག་དང་བད་ཀན་འཁྲུགས་ནས་། དེ་ལ་སྨན་པས་པདམའི་རྩ་བའི་འོ་མ་བསྟན་ཏོ་༎ ཀླུའི་རྒྱལ་པོ་རབ་བརྟན་གྱིས་སྨྲས་པ་། འཕགས་པ་། གལ་ཏེ་དེ་ལྟ་ན་རེ་ཞིག་གཞེས་ཤིག་། དེ་དལ་གྱིས་འབབ་ཀྱི་ནང་དུ་ཞུགས་ནས་མིའི་ཚད་ཙམ་གྱི་པདམའི་རྩ་བ་དག་བཏོན་ཅིང་བཏོན་ཅིང་། པདམའི་རྩ་བའི་འོ་མ་པདམའི་འདབ་མའི་སྐྱོ་རར་གཟར་ནས་ཚེ་དང་ལྡན་པ་མོའུ་འགལ་གྱི་བུ་ཆེན་པོའི་ལྷུང་བཟེད་བཀང་ངོ་༎ ཚེ་དང་ལྡན་པ་མོའུ་འགལ་གྱི་བུ་ཆེན་པོས་པདམའི་རྩ་བ་གཤགས་པ་ལ་བལྟ་བར་བརྩམས་པ་དང་། དེ་ནས་ཀླུའི་རྒྱལ་པོ་རབ་བརྟན་གྱིས་སྨྲས་པ་། འཕགས་པ་ཅི་གཟིགས་། པདམའི་རྩ་བ་དག་གསོལ་བར་བཞེད་དམ་། དེ་ཅང་མི་སྨྲ་བར་འདུག་པ་དང་། སྨྲས་པ་། འཕགས་པ་བཞུད་ཅིག་དང་བསྐུར་རོ་༎ དེ་ནས་ཚེ་དང་ལྡན་པ་མོའུ་འགལ་གྱི་བུ་ཆེན་པོས་། པདམའི་རྩ་བའི་འོ་མས་ལྷུང་བཟེད་བཀང་བ་ཁྱེར་ནས་དལ་གྱིས་འབབ་ཀྱི་འགྲམ་ནས་མི་སྣང་བར་བྱས་ཏེ་མཉན་ཡོད་ཀྱི་རྒྱལ་བུ་རྒྱལ་བྱེད་ཀྱི་ཚལ་། མགོན་མེད་ཟས་སྦྱིན་གྱི་ཀུན་དགའ་ར་བར་ཕྱིན་ཏོ་༎ དེ་ནས་ཚེ་དང་ལྡན་པ་ཤའ་རིའི་བུས་སྨན་པས་བསྟན་པ་བཞིན་༄༣༨བ་པདམའི་རྩ་བའི་འོ་མ་འཐུངས་པས་སོས་པར་གྱུར་ཏོ་༎ ཀླུའི་རྒྱལ་པོ་རབ་བརྟན་གྱིས་ཀྱང་གླང་པོ་ཆེ་ནག་པོའི་ཆ་བྱད་འཆང་ལ་པདམའི་རྩ་བ་ཁུར་གཅིག་བསྐུར་ནས་། མཉན་ཡོད་ཀྱི་རྒྱལ་བུ་རྒྱལ་བྱེད་ཀྱི་ཚལ་དུ་སོང་ལ་། གཙུག་ལག་ཁང་གི་ཁྱིམ་གྱི་མདུན་དུ་ཞོག་ལ་ཤོག་། དེ་རླུང་གི་ཤུགས་ལྟར་མགྱོགས་པའི་མཐུས་། མཉན་ཡོད་ཀྱི་རྒྱལ་བུ་རྒྱལ་བྱེད་ཀྱི་ཚལ་གྱི་གཙུག་ལག་ཁང་དུ་འོངས་ནས་པདམའི་རྩ་བ་རྣམས་ཁྱམས་ཀྱི་མདུན་དུ་བཞག་ནས་། སླར་ལོག་པ་ལས་། ལམ་གྱི་ཕྱེད་ན་ཚལ་གྱི་བལ་གླང་མོ་ཞིག་ཡོད་པ་དང་ལྷན་ཅིག་འདུས་པར་གྱུར་ཏོ་༎ དུས་གཞན་ཞིག་ན་། བལ་གླང་མོ་དེ་ལས་བལ་གླང་ཕྲུག་གུ་ཞིག་འབྲངས་ཏེ་། འབྲངས་པའི་མོད་ལ་སེང་གེའི་སྒྲ་འབྱིན་ཏོ་༎ དེ་ནས་བལ་གླང་མོ་དེ་སྐྲག་པས་གཅིན་རྟུག་ཤོར་ནས་། བལ་གླང་ཕྲུག་གུ་པོར་ཏེ་བྲོས་སོ་༎ དེ་ནས་རྒྱལ་པོའི་ཁབ་ན་གནས་པའི་ཤིང་མཁན་ཞིག་ཤིང་གི་ཆེད་དུ་ཚལ་དུ་སོང་བ་ལས་། བལ་གླང་ཕྲུག་གུ་དེ་མཐོང་ནས་ཁྱིམ་དུ་བླངས་། བསྙུན་གསོས་བསྐྱེད་དེ་། ནོར་གྱིས་བསྐྱངས་པས་། མིང་ནོར་སྐྱོང་ནོར་སྐྱོང་ཞེས་བྱ་བར་གྲགས་སོ་༎ ཁ་ཅིག་ནི་། རྒྱལ་པོ་གསལ་རྒྱལ་གྱིས་རྒྱལ་པོ་གཟུགས་ཅན་སྙིང་པོ་ལ་ནོར་སྐྱོང་སྐྱེས་སུ་བསྐུར་བ་ལས་དེ་མཉན་ཡོད་ཀྱི་ཡུལ་ན་གནས་པ་ལ་སྐྱེ་བོས་ནོར་གྱིས་བསྐྱངས་པས་ན་། ནོར་སྐྱོང་ཞེས་འདོན་ཏོ་༎ པདམའི་རྩ་བ་ཁ་ཅིག་ནི་། ཚེ་དང་ལྡན་པ་མོའུ་འགལ་གྱི་བུ་ཆེན་པོས་ཟོས་། ཁ་ཅིག་ནི་། ཚེ་དང་ལྡན་པ་ཤའ་རིའི་བུས་། ཁ་ཅིག་ནི་། དགེ་འདུན་༄༣༩ཨ་༌༎ ལ་བྲིམས་པ་ལས་འོན་ཀྱང་ལྷག་པར་གྱུར་ཏོ་༎ དེ་ནས་དགེ་སློང་རྣམས་ཀྱིས་སྤངས་པ་བྱས་ནས་ཀྱང་ཟ་འདོད་ན་། བདག་ཅག་གིས་སྤངས་པ་བྱས་སོ་༎ ཞེས་མ་ཟོས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། མི་རྣམས་ཀྱིས་ལྷའི་པདམའི་རྩ་རྙེད་པར་དཀའ་བས་དེའི་ཕྱིར་རྗེས་སུ་གནང་ངོ་༎ པདམའི་རྩ་བ་རྙེད་པར་དཀའ་བ་ཡིན་ནོ་༎ སྙམ་དུ་བསམ་ནས་བཟའ་བར་བྱ་སྟེ་། དེ་ལ་འགྱོད་པར་མི་བྱའོ་༎༎ གླེང་གཞི་ནི༏་མཉན་ཡོད་ནའོ་༎ དེའི་ཚེ་གྲོང་ཁྱེར་བཟང་བྱེད་ན་བསོད་ནམས་ཆེན་པོར་ཤེས་པར་བྱ་བ་དྲུག་གནས་ཏེ་། ཁྱིམ་བདག་ལུག་ཅེས་བྱ་བ་དང་། ལུག་གི་ཆུང་མ་དང་། ལུག་གི་བུ་དང་། ལུག་གི་མནའ་མ་དང་། ལུག་གི་བྲན་ཕོ་དང་། ལུག་གི་བྲན་མོའོ་༎ ཁྱིམ་བདག་ལུག་བསོད་ནམས་ཆེ་བར་ཇི་ལྟར་ཤེས་ཤེ་ན་། གལ་ཏེ་བང་མཛོད་སྟོང་པ་རྣམས་ལ་བལྟས་ན༏་མཐོང་མ་ཐག་ཁོ་ནར་གང་བར་འགྱུར་ཏེ་། དེ་ལྟར་ན་། ཁྱིམ་བདག་ལུག་བསོད་ནམས་ཆེ་བར་ཤེས་སོ་༎ ལུག་གི་ཆུང་མ་ཇི་ལྟ་བུ་ཞེ་ན་། དེས་གཅིག་གི་དོན་དུ་སྣོད་དུ་བཙོས་པ་ནི་། བརྒྱ་སྟོང་གི་བཟའ་བ་འབྱུང་སྟེ་། ལུག་གི་ཆུང་མ་ནི་། དེ་ལྟ་བུ་ཡིན་ནོ་༎ ལུག་གི་བུ་ནི་། ཇི་ལྟ་བུ་ཞེ་ན་། དེའི་རྐེད་པ་ལ་ལྔ་བརྒྱ་བའི་སྣོད་བཏགས་ཏེ་འདུག་ལ་། དེས་གང་གི་༄༣༩བ་ཚེ་བརྒྱ་འམ་། སྟོང་ཡོངས་སུ་བཏང་བ་དེའི་ཚེ་། དེ་བཞིན་དུ་གང་བར་འདུག་སྟེ་། ཡོངས་སུ་ཟད་པར་མི་འགྱུར་ཏེ་། ལུག་གི་བུ་ནི་། དེ་ལྟ་བུ་ཡིན་ནོ་༎ ལུག་གི་མནའ་མ་ཇི་ལྟ་བུ་ཞེ་ན་། དེས་གཅིག་གི་དོན་དུ་དྲི་སྦྱར་ན་། བརྒྱ་སྟོང་ཁྱེད་པར་འགྱུར་ཏེ་། ལུག་གི་མནའ་མ་ནི་། དེ་ལྟ་བུ་ཡིན་ནོ་༎ ལུག་གི་བྲན་ཕོ་ཇི་ལྟ་བུ་ཞེ་ན་། དེས་གང་གི་ཚེ་ཞིང་ལ་རོལ་གཅིག་རྨོས་པ་དེའི་ཚེ་། ཞིང་ལ་རོལ་བདུན་རྨོས་པར་འགྱུར་ཏེ་། ལུག་གི་བྲན་ཕོ་ནི་། དེ་ལྟ་བུ་ཡིན་ནོ་༎ ལུག་གི་བྲན་མོ་ནི་། ཇི་ལྟར་བསོད་ནམས་ཆེ་བར་ཤེས་ཤེ་ན་། དེ་གང་གི་ཚེ་འབྲས་གཏུན་གང་ཙམ་དྲུས་པ་དེའི་ཚེ༏་བདུན་ཙམ་དུ་སྐྱེས་པར་འགྱུར་ཏེ་། དེ་ལྟར་ན་། ལུག་གི་བྲན་མོ་བསོད་ནམས་ཆེ་བ་ཡིན་ནོ་༎ དེ་ནས་བཅོམ་ལྡན་འདས་ཀྱིས་། ཁྱིམ་བདག་ལུག་གདུལ་བའི་དུས་མཁྱེན་ནས་། ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ་། ཀུན་དགའ་བོ་སོང་ལ་དགེ་སློང་རྣམས་ལ་དགེ་སློང་དག་། དེ་བཞིན་གཤེགས་པ་ནི་། ལྗོངས་རྒྱུ་ཞིང་གྲོང་ཁྱེར་བཟང་བྱེད་དུ་གཤེགས་ཀྱི་། ཁྱེད་ཅག་ལས་། གང་ཞིག་དེ་བཞིན་གཤེགས་པ་དང་ཐབས་ཅིག་ཏུ་ལྗོངས་རྒྱུ་ཞིང་གྲོང་ཁྱེར་བཟང་བྱེད་དུ་འདོང་བར་སྤྲོ་བ་དེ་ནི་། ཆོས་གོས་རྣམས་ལོངས་ཤིག་། ཅེས་སྒོས་ཤིག་། བཙུན་པ༏་བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ནས་། དགེ་སློང་རྣམས་ལ་སྨྲས་པ་། ཚེ་དང་ལྡན་པ་དག་། བཅོམ་ལྡན་འདས་ལྗོངས་༄༤༠ཨ་༌༎ རྒྱུ་ཞིང་གྲོང་ཁྱེར་བཟང་བྱེད་དུ་གཤེགས་ཀྱི་། ཁྱེད་ཅག་ལས་། གང་ཞིག་དེ་བཞིན་གཤེགས་པ་དང་ཐབས་ཅིག་ཏུ་ལྗོངས་རྒྱུ་ཞིང་གྲོང་ཁྱེར་བཟང་བྱེད་དུ་འདོང་བར་སྤྲོ་བ་དེ་ནི་། ཆོས་གོས་རྣམས་ལོངས་ཤིག་། ཚེ་དང་ལྡན་པ་། བཀའ་བཞིན་འཚལ་ཞེས་དགེ་སློང་དེ་རྣམས་ཀྱིས་ཚེ་དང་ལྡན་པ་ཀུན་དགའ་བོ་ལས་མཉན་ཏོ་༎ དེ་ནས་བཅོམ་ལྡན་འདས་དུལ་བ་འཁོར་དུལ་བ་། ཞི་བ་འཁོར་ཞི་བ་། དགྲ་བཅོམ་ཕ་འཁོར་དགྲ་བཅོམ་པ་དང་། ལྗོངས་རྒྱུ་ཞིང་གྲོང་ཁྱེར་བཟང་བྱེད་དུ་གཤེགས་སོ་༎ གང་གི་ཚེ་བཅོམ་ལྡན་འདས་ཀྱིས་མཉན་ཡོད་དུ་ཆོ་འཕྲུལ་ཆེན་པོ་བསྟན་པ་དེའི་ཚེ་། མུ་སྟེགས་ཅན་རྣམས་མཐའ་འཁོབ་ཏུ་དོང་བ་ལས་། དེ་ནས་ཁ་ཅིག་གྲོང་ཁྱེར་བཟང་བྱེད་དུ་དོང་ནས་གནས་པ་དེ་རྣམས་ཀྱིས་། དགེ་སྦྱོང་གོའུ་ཏ་མ་འོང་ངོ་༎ ཞེས་ཐོས་སོ་༎ ཐོས་ནས་ཀྱང་རོད་རོད་པོར་གྱུར་ནས་། བདག་ཅག་སྔོན་ནི་། དགེ་སྦྱོང་གོའུ་ཏ་མས་ཡུལ་དབུས་ནས་སྤྱུགས་སོ་༎ དེ་གལ་ཏེ་འདིར་འོངས་ན་། གདོན་མི་ཟ་བར་བདག་ཅག་འདི་ནས་སྤྱུགས་པར་འགྱུར་གྱི་། དེ་ལ་ཐབས་ཤིག་བཤམ་པར་བྱའོ་༎ སྙམ་མོ་༎ དེ་རྣམས་རིགས་ཀྱི་ཁྱིམ་བདག་ཏུ་དོང་ནས་སྨྲས་པ་། ཆོས་ཐོབ་པར་གྱུར་ཅིག་། ཆོས་ཐོབ་པར་གྱུར་ཅིག་། འཕགས་པ་དག་། དེ་ཅི་ལགས་། ཤེས་ལྡན་དག་། བལྟས་ཟིན་གྱི་། འགྲོའོ་༎ ཅིའི་སླད་དུ་། རེ་ཞིག་ཁྱེད་ཅག་གི་འབྱོར་༄༤༠བ་བ་ཕུན་སུམ་ཚོགས་པ་ནི་། ཁོ་བོ་ཅག་གིས་མཐོང་གི་། ཇི་སྲིད་རྒུད་པ་མ་མཐོང་བ་དེའི་བར་དུ་འདོང་ངོ་༎ འཕགས་པ་དག་། བདག་ཅག་ལ་རྒུད་པ་ཅི་ཞིག་འབྱུང་བར་འགྱུར་ལགས་། ཤེས་ལྡན་དག་། དགེ་སྦྱོང་གོའུ་ཏ་མ་སྤུ་གྲིའི་སེར་བ་འབེབས་ཤིང་། དུ་མ་ཞིག་བུ་མེད་པ་དང་། ཁྱིམ་ཐབ་མེད་པར་བྱེད་ཅིང་འོང་ངོ་༎ འཕགས་པ་དང་། གལ་ཏེ་དེ་ལྟ་ན་། གང་གི་དུས་ཁོ་ནར་གཞེས་པར་བགྱི་བ་དེ་ཁོ་ནའི་དུས་སུ་བདག་ཅག་སྤང་བར་བགྱིའམ་། བཞུགས་ཤིག་། མ་བཞུད་ཅིག་། དེ་རྣམས་ཀྱིས་སྨྲས་པ་། བདག་ཅག་ཅི་སྟེ་འདུག་། ཁྱེད་ཅག་ཁོ་བོ་ཅག་གི་ཉན་དུ་མི་བཏུབ་བོ་༎ འཕགས་པ་དག་། གསུངས་ཤིག་། མཉན་པར་བགྱིའོ་༎ དེ་རྣམས་ཀྱིས་སྨྲས་པ་། ཤེས་ལྡན་དག་། གྲོང་ཁྱེར་བཟང་བྱེད་ཀྱི་ཉེ་འཁོར་གྱི་སྐྱེ་བོའི་ཚོགས་ཐམས་ཅད་གནས་ནས་ཕྱུང་ལ་། གྲོང་ཁྱེར་བཟང་བྱེད་ཀྱི་ནང་དུ་ཚུད་ཅིག་། རཙབ༹་སྔོན་པོ་རྣམས་ནི་། རྔོས་ཤིག་། འདུག་གནས་རྣམས་ནི་། བཤིག་ཅིག་། མེ་ཏོག་དང་འབྲས་བུའི་ཤིང་རྣམས་ནི་། ཆོད་ཅིག་། ཆུ་རྣམས་ནི་། དུག་བླུགས་ཤིག་། དེ་རྣམས་ཀྱིས་སྨྲས་པ་། འཕགས་པ་དག་། བཞུགས་ཤིག་དང་། ཐམས་ཅད་བགྱིའོ་༎ དེ་ནས་དེ་རྣམས་ཀྱིས་གྲོང་ཁྱེར་བཟང་བྱེད་ཀྱི་ཉེ་འཁོར་གྱི་སྐྱེ་བོའི་ཚོགས་ཐམས་ཅད་གནས་ནས་བཏོན་ནས་གྲོང་ཁྱེར་བཟང་བྱེད་ཀྱི་ནང་དུ་བཙུད་དེ་། རཙབ༹་སྔོན་པོ་རྣམས་ནི་། བརྔས་། འདུག་གནས་རྣམས་ནི་། བཤིག་། མེ་ཏོག་དང་༄༤༡ཨ་༌༎ འབྲས་བུའི་ཤིང་རྣམས་ནི་། བཅད་། ཆུ་རྣམས་ནི་། དུག་བླུགས་སོ་༎ དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་བསམ་པ་། བཅོམ་ལྡན་འདས་ལ་བཀུར་སྟི་མ་ཡིན་པ་བྱེད་པ་ཡལ་བར་དོར་བ་ནི་། བདག་གི་ཆ་མ་ཡིན་ཏེ་། འདི་ལྟར་། བཅོམ་ལྡན་འདས་ཀྱིས་བསྐལ་པ་གྲངས་མེད་པ་གསུམ་དུ་དཀའ་བ་བརྒྱ་སྟོང་དུ་མས་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་མཛད་པས་། བླ་ན་མེད་པའི་ཡེ་ཤེས་བརྙེས་པའི་བཅོམ་ལྡན་འདས་དེ་། འཇིག་རྟེན་ཐམས་ཅད་མེད་པའི་ཡུལ་སྟོང་དུ་རྒྱུ་ཞིང་གཤེགས་པར་བྱའམ་། མ་ལ་བདག་གིས་བཅོམ་ལྡན་འདས་ཉན་ཐོས་ཀྱི་དགེ་འདུན་དང་ཐབས་ཅིག་ཏུ་བདེ་བ་ལ་རེག་པར་བྱའོ་༎ སྙམ་ནས་། དེས་རླུང་གཏོང་བའི་ལྷའི་བུ་ལ་བསྒོ་བ་། སོང་ལ་ཆུ་དུག་ཅན་རྣམས་སྐོམས་ཤིག་། ཆར་པ་འབེབས་པའི་ལྷའི་བུ་ལ་བསྒོ་བ་། འདི་རྣམས་ཀྱིས་བསྐམས་པ་དང་། ཁྱོད་ཀྱིས་ཆུ་ཡན་ལག་བརྒྱད་དང་ལྡན་པས་ཁོངས་ཤིག་། རྒྱལ་ཆེན་བཞིའི་རིས་ཀྱི་ལྷ་རྣམས་ལ་ཡང་བསྒོ་བ་། ཁྱེད་ཀྱིས་གྲོང་ཁྱེར་བཟང་བྱེད་ཀྱི་ཉེ་འཁོར་དུ་གནས་ཐོབ་ཅིག་། དེ་ནས་རླུང་གཏོང་བའི་ལྷའི་བུས་ནི་། ཆུ་དུག་ཅན་རྣམས་བསྐམས་སོ་༎ ཆར་པ་འབེབས་པའི་ལྷའི་བུས་ནི་། དེར་ཡང་ཆུ་ཡན་ལག་བརྒྱད་དང་ལྡན་པས་བཀང་ངོ་༎ རྒྱལ་ཆེན་བཞིའི་རིས་ཀྱི་ལྷ་རྣམས་ཀྱིས་ཀྱང་གྲོང་ཁྱེར་བཟང་བྱེད་ཀྱི་ཉེ་འཁོར་དུ་གནས་བཏབ་ནས་། ལོངས་སྤྱོད་རྣམས་འབྱོར་ཅིང་༄༤༡བ་རྒྱས་པར་གྱུར་ཏོ་༎ མུ་སྟེགས་ཅན་རྣམས་ཀྱིས་གྲོང་ཁྱེར་ན་གནས་པའི་སྐྱེ་བོའི་ཚོགས་རྣམས་བསགས་ནས་། དེ་རྣམས་ཀྱིས་རྟོག་ཆེན་དག་མངགས་ཏེ་ལྗོངས་རྣམས་ཅི་འདྲ་ལྟོས་ཤིག་། དེ་རྣམས་དོང་བ་ལས་། ལྗོངས་རྣམས་ལྷག་པར་ཡང་འབྱོར་ཅང་རྒྱས་པར་གྱུར་པ་མཐོང་ནས་། སླར་འོངས་ཏེ་སྨྲས་པ་། ཤེས་ལྡན་དག་། ལྗོངས་འདི་ལྟ་བུར་འབྱོར་ཅིང་རྒྱས་པ་ནི་། སྔོན་ལན་འགའ་ཡང་བདག་ཅག་གིས་མ་མཐོང་ངོ་༎ མུ་སྟེགས་ཅན་རྣམས་ཀྱིས་སྨྲས་པ་། ཤེས་ལྡན་དག་། ཁྱོད་ཀྱིས་མཐོང་ངམ་། རེ་ཞིག་གང་ཞིག་སེམས་མེད་པའི་དངོས་པོ་རྣམས་ཀྱང་སྒྱུར་བར་བྱེད་པ་དེས་། ཁྱེད་ཅག་སྒྱུར་བར་མི་བྱེད་པ་དེ་ལྟ་སྲིད་རེ་སྐན་། ཁྱེད་ཅག་རྣམ་པ་ཐམས་ཅད་དུ་བལྟས་ཟིན་ཏེ་། བལྟ་བའི་མཐའ་མ་བྱས་ནས་འགྲོའོ་༎ དེ་རྣམས་ཀྱིས་སྨྲས་པ་། འཕགས་པ་དག་། བཞུགས་ཤིག་། ཁྱེད་ཅག་ལ་དགེ་སྦྱོང་གོའུ་ཏ་མས་ཅི་ཞིག་བགྱིར་མཆིས་། དེ་ཡང་རབ་ཏུ་བྱུང་བ་ལགས་ལ་། ཁྱེད་ཀྱང་རབ་ཏུ་བྱུང་བ་སློང་ཞིང་འཚོ་བ་ལགས་ན་། ཅི་། དེས་ཁྱེད་ཅག་གི་སློང་བ་བཀག་པར་འགྱུར་སྙམ་མམ་། མུ་སྟེགས་ཅན་རྣམས་ཀྱིས་སྨྲས་པ་། དམ་ཞིག་བཅའ་སྟེ་། གལ་ཏེ་ཁྱེད་ཅག་སུས་ཀྱང་དགེ་སྦྱོང་གོའུ་ཏ་མ་ལ་ལྟ་བར་འགྲོ་བར་མི་བྱ་ཞིང་། གང་ཞིག་འགྲོ་བ་དེ་ལ་ཆད་པར་ཀརཤ་པ་ན་དྲུག་ཅུས་བཅད་པར་ཁྲིམས་འཆའ་ན་འདུག་གོ་། དེ་རྣམས་ཀྱིས་ཀྱང་ཁས་བླངས་ནས་ཁྲིམས་སུ་བཅས་སོ་༎ དེ་ནས་བཅོམ་ལྡན་འདས་ལྗོངས་རྒྱུ་ཞིང་གཤེགས་ཏེ་། རིམ་གྱིས་གྲོང་ཁྱེར་བཟང་༄༤༢ཨ་༌༎ བྱེད་དུ་གཤེགས་ནས་། བཟང་བྱེད་ཀྱི་ལྷོ་ཕྱོགས་ཀྱི་གནས་ཤིག་ན་བཞུགས་སོ་༎ དེའི་ཚེ་སེར་སྐྱའི་གཞིའི་བྲམ་ཟེའི་བུ་མོ་གྲོང་ཁྱེར་བཟང་བྱེད་དུ་བག་མར་བཏང་བ་དེ་ར་བའི་ཁ་ན་འདུག་པས་། བཅོམ་ལྡན་འདས་མུན་ཁང་ན་བཞུགས་པ་མཐོང་ནས་དེས་བསམ་པ་། བཅོམ་ལྡན་འདས་ཤའཀྱའི་རིགས་དགའ་བར་མཛད་པ་། ཤའཀྱའི་རིགས་ཀྱི་རྒྱལ་པོ་སྤངས་ནས་། རབ་ཏུ་བྱུང་བ་དེ་ནི་། འདི་ཡིན་ཏེ་། གལ་ཏེ་འདི་ལ་ཐེམ་སྐས་ཤིག་ཡོད་པར་གྱུར་ན་། བདག་མར་མེ་ཐོགས་ལ་འབབ་པ་ཞིག་། དེ་ནས་བཅོམ་ལྡན་འདས་ཀྱིས་དེའི་བསམ་པ་ཐུགས་སུ་ཆུད་ནས་། ཐེམ་སྐད་ཤིག་སྤྲུལ་ཏོ་༎ དེ་ནས་དེ་སྙིང་དགའ་བ་དང་། མགུ་བ་དང་། རབ་ཏུ་དགའ་བས་མར་མེ་ཐོགས་ཏེ་ཐེམ་སྐས་ལས་བབས་ནས་། བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་། བཅོམ་ལྡན་འདས་ཀྱི་སྤྱན་སྔར་མར་མེ་བཞག་ནས་ཞབས་གཉིས་ལ་མགོ་བོས་ཕྱག་བྱས་ཏེ་། ཆོས་མཉན་པའི་ཕྱིར་འདུག་གོ་། དེ་ནས་བཅོམ་ལྡན་འདས་ཀྱིས་དེའི་བསམ་པ་དང་། བག་ལ་ཉལ་དང་། ཁམས་དང་རང་བཞིན་མཁྱེན་ནས་། དེ་དང་མཐུན་པའི་འཕགས་པའི་བདེན་པ་བཞི་སོ་སོར་རྟོགས་པར་འགྱུར་བའི་ཆོས་བཤད་པ་མཛད་དེ་ཞེས་བྱ་བ་ནས་སྐྱབས་སུ་མཆི་བར་མངོན་པར་དད་ལགས་སོ་༎ ཞེས་བྱ་བའི་བར་གོང་མ་བཞིན་དུའོ་༎ དེ་ནས་བཅོམ་ལྡན་འདས་ཀྱིས་བུ་མོ་དེ་ལ་འདི་སྐད་ཅེས་བཀའ་སྩལ་ཏོ་༎ ༄༤༢བ་བུ་མོ་ཁྱོད་ཚུར་ཤོག་། ཁྱིམ་བདག་ལུག་གང་ན་བ་དེར་སོང་ལ་ཕྱིན་པ་དང་། དེ་ལ་ང་ན་རེ་། ནད་མེད་པར་གྱུར་ཅིག་། ཅེས་སྨྲོས་ལ་། འདི་སྐད་ཅེས་ཀྱང་སྨྲོས་ཤིག་། ཁྱིམ་བདག་ཁྱོད་ཀྱི་ཆེད་ཁོ་ནར་ང་འདིར་འོངས་ན་། ཁྱོད་སྒོ་བཅད་ནས་འདུག་པ་། གློ་བུར་བ་ལ་ཇི་ལྟར་ཁྱོད་བྱེད་པ་དེ་ལྟ་བུར་བྱ་བ་དེ་ཇི་ག་རིགས་སམ་། གལ་ཏེ་ཚོགས་ཀྱིས་ཁྲིམས་སུ་བཅའ་བར་བྱས་སོ་༎ ཞེས་སྨྲས་པ་དང་། ཁྱོད་ཀྱི་བུའི་རྐེད་པ་ལ་ལྔ་བརྒྱ་པའི་སྣོད་བཏགས་ཏེ་འདུག་པ་དེས་། གལ་ཏེ་བརྒྱའམ་། སྟོང་འགྱེད་པར་བཏང་ན་ཡང་། གང་བ་ཉིད་དུ་འདུག་ཅིང་ཡོངས་སུ་ཟད་པར་མི་འགྱུར་ན་། ཁྱོད་ཀརཤ་པ་ན་དྲུག་ཅུ་བྱིན་ནས་འོང་མི་ནུས་སམ་ཞེས་སྨྲོས་ཤིག་། བཙུན་པ་། བཀའ་བཞིན་འཚལ་ཞེས་། བུ་མོ་དེས་བཅོམ་ལྡན་འདས་ཀྱི་ལྟར་མཉན་ནས་ཆས་པ་དང་། བཅོམ་ལྡན་འདས་ཀྱིས་ཇི་ལྟར་སུས་ཀྱང་མི་ཚོར་བ་དེ་ལྟར་བྱིན་གྱིས་བརླབས་ནས་ཁྱིམ་བདག་ལུག་གི་གན་དུ་སོང་སྟེ་ཕྱིན་པ་དང་། སྨྲས་པ་། ཁྱིམ་བདག་། བཅོམ་ལྡན་འདས་ཁྱོད་ལ་ནད་མེད་པར་གྱུར་ཅིག་། ཅེས་གསུངས་སོ་༎ དེས་སྨྲས་པ་། བུ་མོ་། སངས་རྒྱས་བཅོམ་ལྡན་འདས་ལ་ཕྱག་འཚལ་ལོ་༎ ཁྱིམ་བདག་ལ་བཅོམ་ལྡན་འདས་ཀྱིས་བཀའ་སྩལ་པ་། ཁྱོད་ཁོ་ནའི་ཆེད་དུ་ང་འདིར་གཤེགས་ན་། ཁྱོད་སྒོ་བཅད་ནས་འདུག་པ་། གློ་བུར་བ་ལ་ཇི་ལྟར་ཁྱོད་བྱེད་པ་དེ་ལྟ་བུར་བྱ་བ་། ཇི་ག་རིགས་སམ་། དེས་སྨྲས་པ་། བུ་མོ་། ཚོགས་ཀྱིས་ཁྲིམས་སུ་བཅས་པ་། སུས་ཀྱང་༄༤༣ཨ་༌༎ དགེ་སྦྱོང་གོའུ་ཏ་མ་ལ་བལྟ་བའི་ཕྱིར་འགྲོ་བར་མི་བྱའོ་༎ གང་ཞིག་འགྲོ་ན་དེ་ཚོགས་ཀྱིས་ཀརཤ་པ་ན་དྲུག་ཅུའི་ཆད་པས་གཅད་དོ་༎ ཞེས་དམ་བཅས་སོ་༎ ཁྱིམ་བདག་ལ་བཅོམ་ལྡན་འདས་ཀྱིས་བཀའ་སྩལ་པ་། ཁྱོད་ཀྱི་བུའི་རྐེད་པ་ན་ལྔ་བརྒྱ་པའི་སྣོད་ཅིག་བཏགས་ཏེ་འདུག་པ་དེས་། གལ་ཏེ་བརྒྱའམ་། སྟོང་འགྱེད་པར་བཏང་ན་གང་བ་ཁོ་ནར་འགྱུར་ཞིང་ཡོངས་སུ་ཟད་པར་མི་འགྱུར་ན་། ཀརཤ་པ་ན་དྲུག་ཅུ་བྱིན་ནས་ཁྱོད་འོང་པར་མི་ནུས་སམ་ཞེས་གསུང་ངོ་༎ དེས་བསམ་པ་། འདི་ནི་། སུས་ཀྱང་མི་ཤེས་ན་། བཅོམ་ལྡན་འདས་དེ་ནི་། ཐམས་ཅད་མཁྱེན་པ་ཡིན་པས་འགྲོའོ་༎ སྙམ་ནས་། དེས་ཀརཤ་པ་ན་དྲུག་ཅུ་སྒོར་བཞག་ནས་བྲམ་ཟེའི་བུ་མོས་བསྟན་པའི་ཐེམ་སྐས་ལས་བབ་སྟེ་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་། བཅོམ་ལྡན་འདས་ཀྱི་སྤྱན་སྔར་ཆོས་མཉན་པའི་ཕྱིར་འདུག་གོ་། དེ་ནས་བཅོམ་ལྡན་འདས་ཀྱིས་ཁྱིམ་བདག་ལུག་གི་བསམ་པ་དང་། བག་ལ་ཉལ་བ་དང་། ཁམས་དང་། རང་བཞིན་མཁྱེན་ནས་། འཕགས་པའི་བདེན་པ་བཞི་སོ་སོར་རྟོགས་པར་འགྱུར་བ་དེ་ལྟ་བུའི་ཆོས་བཤད་པ་མཛད་དེ་། ཁྱིམ་བདག་ལུག་གིས་དེ་ཐོས་ནས་ཞེས་བྱ་བ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་སོ་༎ ཞེས་བྱ་བའི་བར་གོང་མ་བཞིན་དུའོ་༎ དེས་བདེན་པ་མཐོང་ནས་གསོལ་བ་དང་། ༄༤༣བ་བཅོམ་ལྡན་འདས་། བཟང་བྱེད་ན་གནས་པའི་སྐྱེ་བོའི་ཚོགས་འདི་དག་གིས་ཀྱང་ཇི་ག་འདི་ལྟ་བུའི་ཆོས་རྣམ་པ་སྣ་ཚོགས་འཐོབ་པར་འགྱུར་པ་ལགས་སམ་། བཅོམ་ལྡན་འདས་ཀྱིས་བཀའ་སྩལ་པ༏་ཁྱིམ་བདག་། ཁྱོད་ལ་བརྟེན་ནས་ཕལ་ཆེར་ཀུན་གྱིས་ཐོབ་པ་ཁོ་ནར་འགྱུར་རོ་༎ དེ་ནས་ཁྱིམ་བདག་ལུག་གིས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་། བཅོམ་ལྡན་འདས་ཀྱི་སྤྱན་སྔ་ནས་སོང་སྟེ་། དེ་ཁྱིམ་དུ་ཕྱིན་ནས་གྲོང་ཁྱེར་གྱི་ནང་དུ་ཀརཤ་པ་ནའི་ཕུང་པོ་གཅེར་ཏེ་། ཚིགས་སུ་བཅད་པས་སྨྲས་པ་། གང་ཞིག་རྒྱལ་བ་འདོད་ཆགས་སྐྱོན་བཅོམ་རྩོད་མེད་པ་༎ མཚུངས་པ་མེད་པ་གསེར་གྱི་མདོག་ཅན་བལྟ་འདོད་པ་༎ དེ་ནི་འཇིགས་མེད་སྙིང་གིས་ཤིན་ཏུ་ངེས་བྱོས་ལ་༎ མྱུར་དུ་དེངས་ཤིག་དེ་ཡི་ནོར་ནི་ཁོ་བོས་གཞལ་༎ སྐྱེ་བོའི་ཚོགས་ཀྱིས་སྨྲས་པ་། ཁྱིམ་བདག་། དགེ་སྦྱོང་གོའུ་ཏ་མ་མཐོང་ན་དགེ་བར་འགྱུར་རམ་། དེས་སྨྲས་པ་། དགེ་བར་འགྱུར་རོ་༎ དེ་རྣམས་ཀྱིས་སྨྲས་པ་། གལ་ཏེ་དེ་ལྟ་ན་ཚོགས་ཁོ་ནས་ཁྲིམས་སུ་བཅས་པ་། ཚོགས་ཁོ་ནས་བཤིག་ཏུ་ཟད་མོད་། འདི་ལ་འགལ་བ་ཅི་ཞིག་ཡོད་། དེ་རྣམས་ཀྱིས་ཁྲིམས་སུ་བཅས་པ་བཤིག་ནས་འབྱུང་བར་བརྩམས་སོ་༎ དེ་ནས་ཕན་ཚུན་བསྡོས་པས་འབྱུང་བར་མ་ནུས་པ་དང་། གནོད་སྦྱིན་ལག་ན་རྡོ་རྗེས་འདུས་པའི་སྐྱེ་བོ་ལ་སྙིང་བརྩེ་བའི་ཕྱིར་རྡོ་རྗེ་འཕངས་པས་ར་བ་དྲལ་ནས་། སྲོག་ཆགས་བརྒྱ་སྟོང་དུ་མ་ཁ་ཅིག་༄༤༤ཨ་༌༎ ནི༏་ཡ་མཚན་སྐྱེས་། ཁ་ཅིག་ནི་། སྔོན་གྱི་དགེ་བའི་རྩ་བས་ཡང་དག་པར་བསྐུལ་ནས་བྱུང་ངོ་༎ དེ་ནས་སྐྱེ་བོའི་ཚོགས་ཆེན་པོ་འདུས་བས་། བཅོམ་ལྡན་འདས་ཀྱི་ཉེ་འཁོར་དཔག་ཚད་གཅིག་ཚུན་ཆད་འཁོར་བར་འདུག་གོ་། དེ་ནས་བཅོམ་ལྡན་འདས་ཀྱིས་འཁོར་དེ་རྣམས་ཟིལ་གྱིས་མནན་ཏེ་། དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་ནས་། སེམས་ཅན་དུ་མ་དག་གི་རྒྱུད་ལ་དགེ་བའི་རྩ་བ་སྐྱེད་པར་བྱེད་པའི་ཆོས་བཤད་པ་མཛད་དེ་། དེ་ཐོས་ནས་ཁ་ཅིག་གིས་ནི་། རྒྱུན་དུ་ཞུགས་པའི་འབྲས་བུ་མངོན་དུ་བྱས་སོ་༎ ཞེས་བྱ་བ་ནས་། ཁ་ཅིག་གིས་ནི་། སྐྱབས་སུ་འགྲོ་བ་དང་། བསླབ་པའི་གཞི་རྣམས་བླངས་སོ་༎ ཞེས་བྱ་བའི་བར་གོང་མ་བཞིན་དུའོ་༎༎ འདུལ་བ་གཞི་། བམ་པོ་ང་བརྒྱད་པ་། བཅོམ་ལྡན་འདས་ཀྱིས་ཡུན་རིང་པོ་ཞིག་ཏུ་ཆོས་བཤད་པས་། གདུགས་ཚོད་ཀྱི་དུས་ལས་ཡོལ་བར་གྱུར་ཏོ་༎ ཁྱིམ་བདག་ལུག་གིས་གསོལ་པ༏་བཅོམ་ལྡན་འདས་། ཞལ་ཟས་ཀྱི་མཛད་པ་མཛད་དུ་གསོལ་། བཅོམ་ལྡན་འདས་ཀྱིས་བཀའ་སྩལ་པ་། ཁྱིམ་བདག་། ཟས་ཀྱི་དུས་ལས་ཡོལ་བར་གྱུར་ཏོ་༎ དེས་གསོལ་པ་། བཅོམ་ལྡན་འདས་། དུས་མ་ལགས་པར་རུང་བ་ཅི་ལགས་། བཅོམ་ལྡན་འདས་ཀྱིས་བཀའ་སྩལ་པ་། མར་དང་། བུ་རམ་དང་། ཧབ༹གས་དང་། ཤ་ཁ་ར་དང་། བཏུང་བ་དག་གོ་། ༄༤༤བ་དེ་ནས་ཁྱིམ་བདག་ལུག་གིས་ག-ཡོས་མཁན་དག་བཀུག་སྟེ་། སྨྲས་པ་། ཤེས་ལྡན་དག་། དུས་མ་ཡིན་པའི་བཅའ་བ་རྣམས་མྱུར་དུ་སྟ་གོན་གྱིས་ཤིག་། དེ་རྣམས་ཀྱིས་དུས་མ་ཡིན་པའི་བཅའ་བ་རྣམས་སྟ་གོན་བྱས་སོ་༎ དེ་ནས་ཁྱིམ་བདག་ལུག་གིས་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་དུས་མ་ཡིན་པའི་བཅའ་བ་དང་། དུས་མ་ཡིན་པའི་བཏུང་བ་རྣམས་ཀྱིས་ཚིམ་པར་བྱས་སོ་༎ དེ་ནས་བཅོམ་ལྡན་འདས་ཀྱིས་ཁྱིམ་བདག་ལུག་འཁོར་དང་བཅས་པ་ཡང་བདེན་པ་རྣམས་ལ་སོ་སོར་བཀོད་། རི་བོར་ན་གནས་པའི་སྐྱེ་བོའི་ཚོགས་དེ་ཡང་སྐལ་བ་ཇི་ལྟ་བ་བཞིན་དུ་བཏུལ་ཏེ་གཤེགས་པ་ན་། ཁྱིམ་བདག་ལུག་གིས་གསོལ་པ་། བཅོམ་ལྡན་འདས་། བཤུལ་གྱི་སྙུན་རྒྱགས་ཀྱི་ཟོང་ཀརཤ་པ་ན་དག་བཞེས་ཤིག་། བཅོམ་ལྡན་འདས་ཀྱིས་བཀའ་སྩལ་པ་། བླང་བར་བྱའོ་༎ བཅོམ་ལྡན་འདས་ཀྱིས་ཀརཤ་པ་ན་བླང་བར་བྱའོ་༎ ཞེས་བཀའ་སྩལ་པ་དང་། དགེ་སློང་རྣམས་ཀྱིས་སུ་ཞིག་གིས་བླང་བར་བྱ་བ་མ་ཤེས་ནས་། བཅོམ་ལྡན་འདས་ཀྱིས་བཀའ་སྩལ་པ་། རུང་བ་བྱེད་པས་སོ་༎ རུང་བ་བྱེད་པ་མེད་ནས་། བཅོམ་ལྡན་འདས་ཀྱིས་བཀའ་སྩལ་པ་། དགེ་ཚུལ་གྱིས་སོ་༎ སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ་། བཙུན་པ་། བཅོམ་ལྡན་འདས་ཀྱིས་། དགེ་ཚུལ་གྱི་བསླབ་པའི་གཞི་བཅུ་པར་གསེར་དངུལ་ལེན་པ་གསུངས་ལ་། བཅོམ་ལྡན་འདས་ཀྱིས་དགེ་ཚུལ་༄༤༥ཨ་༌༎ གྱིས་བླང་བར་བྱའོ་༎ ཞེས་གསུངས་པ་དེ་། ཇི་ལྟ་བུ་ལགས་། བཅོམ་ལྡན་འདས་ཀྱིས་བཀའ་སྩལ་པ་། ཉེ་བར་འཁོར་། ངས་འཆང་བར་བྱེད་པ་ལས་དགོངས་ཏེ་གསུངས་ཀྱི་། མི་བླང་བ་ནི་། མ་ཡིན་ཏེ་། དེ་བས་ན་། དགེ་ཚུལ་གྱིས་བླང་བར་བྱའི་། བླངས་ནས་བདག་གིར་ནི་མི་བྱའོ་༎ ཁྱིམ་བདག་ལུག་གིས་གསོལ་པ་། བཅོམ་ལྡན་འདས་། བུ་རམ་དག་བཞེས་ཤིག་། བཅོམ་ལྡན་འདས་ཀྱིས་བཀའ་སྩལ་པ་། བླང་བར་བྱའོ་༎ དགེ་སློང་རྣམས་ཀྱིས་སུ་ཞིག་གིས་ཇི་ལྟར་བླང་བར་བྱ་བ་མ་ཤེས་ནས་། བཅོམ་ལྡན་འདས་ཀྱིས་བཀའ་སྩལ་པ་། ཁྱིམ་པའམ་། དགེ་ཚུལ་མེད་ན་། དགེ་སློང་གིས་ཞག་བདུན་པར་བྱིན་གྱིས་བརླབས་ནས་རང་ཉིད་ཀྱིས་བཀུར་བར་བྱའོ་༎ དགེ་སློང་དག་གིས་ཇི་ལྟར་བྱིན་གྱིས་བརླབ་པར་བྱ་བ་མ་ཤེས་ནས་། བཅོམ་ལྡན་འདས་ཀྱིས་བཀའ་སྩལ་པ་། ལག་པ་གཉིས་བཀྲུས་ནས་སྦྱིན་ལེན་བྱས་ཏེ་། ལག་པ་ག-ཡོན་པའི་སྟེང་དུ་བཞག་ལ་། ལག་པ་ག-ཡས་པས་བཀབ་ནས་། དགེ་སློང་ཞིག་གི་མདུན་དུ་འདུག་ནས་། ཚེ་དང་ལྡན་པ་དགོངས་སུ་གསོལ་། བདག་མིང་འདི་ཞེས་བྱ་བའི་སྨན་འདི་དག་ཚངས་པར་མཚུངས་པར་སྤྱོད་པ་རྣམས་ཀྱི་ཕྱིར་ཞག་བདུན་པར་བྱིན་གྱིས་བརླབ་བོ་༎ ཞེས་དེ་སྐད་ལན་གཉིས་ལན་གསུམ་དུ་བརྗོད་པར་བྱའོ་༎ སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ་། བཙུན་པ་། བཅོམ་ལྡན་༄༤༥བ་འདས་ཀྱིས་བུ་རམ་ཞག་བདུན་པར་བྱིན་གྱིས་བརླབ་པར་བྱའོ་༎ ཞེས་གང་གསུངས་པ་སུ་ཞིག་གིས་འཚལ་བར་བགྱི་ལགས་། ཉེ་བར་འཁོར་། གང་ཟག་ལྔ་རྣམས་ཀྱིས་ཏེ་། ལམ་དུ་ཞུགས་པ་དང་། སྨྱུང་བ་བྱས་པ་དང་། ནད་པ་དང་། དགེ་བསྐོས་དང་། ལག་གི་བླས་སོ་༎ དགེ་སློང་ལྗོངས་རྒྱུར་ཆས་པ་རྣམས་ཀྱིས་། འབྲས་དང་། ཕྱེ་དག་གི་ནང་དུ་བུ་རམ་བཅུག་པ་ལས་། ལམ་གྱིས་ངལ་ནས་བཟའ་བར་འདོད་ནས་། འགྱོད་པས་མ་ཟོས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཟས་དེས་ཟས་ཀྱི་བྱ་བ་བྱེད་མི་ནུས་པས་། འབྲས་དག་གི་ནང་དུ་བཅུག་པ་གང་ཡིན་པ་དེ་སྤྲུགས་ནས་བཟའ་བར་བྱའོ་༎ ཕྱེ་རྣམས་གང་ཡིན་པ་དེ་ཆུས་བཀྲུས་ནས་བཟའ་བར་བྱའོ་༎ ཁ་ཅིག་ཞུ་བར་གྱུར་པ་དེ་། བཀྲུར་མ་རུང་སྟེ་། ཟས་དང་བཅས་པ་ཉིད་དུ་གྱུར་ནས་། བཅོམ་ལྡན་འདས་ཀྱིས་བཀའ་སྩལ་པ་། སྙུག་མའི་ཚལ་པས་བཞར་ལ་ཆུས་བཀྲུ་བར་བྱའོ་༎ འོན་ཀྱང་ཟས་མེད་པར་བཀྲུ་མ་ནུས་ནས་། བཅོམ་ལྡན་འདས་ཀྱིས་བཀའ་སྩལ་པ་། ལེགས་པར་བསལ་ཏེ་ཆུའི་ནང་དུ་མཉེས་ལ་བཏུང་བར་བྱས་ནས་། དེ་ཚགས་ཀྱིས་བཙགས་ལ་བཏུང་བར་བྱ་སྟེ་། དེ་ལ་འགྱོད་པར་མི་བྱའོ་༎ དགེ་སློང་རྣམས་ཐེ་ཚོམ་སྐྱེས་ནས་། ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ་། བཅོམ་ལྡན་འདས་། ཁྱིམ་བདག་ལུག་དང་། ལུག་གི་༄༤༦ཨ་༌༎ མཆིས་བྲང་དང་། ལུག་གི་བུ་དང་། ལུག་གི་མནའ་མ་དང་། ལུག་གི་བྲན་ཕོ་དང་། ལུག་གི་བྲན་མོས་ལས་ཅི་ཞིག་བགྱིས་ན་། དེས་ན་། དེ་དྲུག་བསོད་ནམས་ཆེན་པོར་གྱུར་ཅིང་། བཅོམ་ལྡན་འདས་ཀྱི་སྤྱན་སྔར་བདེན་པ་མཐོང་ནས་། འདི་དག་གིས་བཅོམ་ལྡན་འདས་མཉེས་པར་བགྱིས་ཀྱི་། མ་མཉེས་པར་ནི་མ་ལགས་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། འདི་དག་ཉིད་ཀྱིས་ལས་རྣམས་བྱས་ཤིང་བསགས་པ་ཚོགས་རྙེད་པ་ཞེས་བྱ་བ་ནས་། འབྲས་བུ་དག་ཏུ་འགྱུར་བ་ཉིད་༎ ཅེས་བྱ་བའི་བར་གོང་མ་བཞིན་དུའོ་༎ དགེ་སློང་དག་། སྔོན་བྱུང་བ་། ཝའ་ར་ནའ་སིའི་གྲོང་ཁྱེར་དུ་། རྒྱལ་པོ་ཚངས་སྦྱིན་ཞེས་བྱ་བ་རྒྱལ་སྲིད་བྱེད་དུ་འཇུག་གོ་། དེའི་ཚེ་ཝའ་ར་ནའ་སིའི་གྲོང་ཁྱེར་དུ་ལྟས་མཁན་རྣམས་ཀྱིས་ལོ་བཅུ་གཉིས་སུ་ཆར་མི་འབབ་པས་། ཐུར་མས་འཚོ་བའི་མུ་གེ་ཆེན་པོ་འབྱུང་བར་འགྱུར་རོ་༎ ཞེས་ལུང་བསྟན་ཏོ་༎ མུ་གེ་རྣམ་པ་གསུམ་ནི་། ཟ་མ་ཏོག་དང་། རུས་གོང་དཀར་པོ་དང་། ཐུར་མས་འཚོ་བའོ་༎ དེ་ལ་། ཟ་མ་ཏོག་ཅེས་བྱ་བ་ནི་། ཟ་མ་ཏོག་དེའི་ནང་དུ་མི་རྣམས་ཀྱིས་འབྲུ་དག་བླུགས་ཏེ་། མ་འོངས་པའི་སེམས་ཅན་རྣམས་ཀྱི་ཆེད་དུ་བཞག་ནས་བདག་ཅག་ཤི་ན་། འབྲུ་འདིས་མི་དེ་དག་གི་བྱ་བ་བྱེད་པར་འགྱུར་རོ་༎ སྙམ་པ་སྟེ་། འདི་ནི་། ཟ་མ་ཏོག་དང་འབྲེལ་པས་ཟ་མ་ཏོག་ཅེས་བྱའོ་༎ རུས་གོང་དཀར་པོ་གང་ཞེ་ན་། དུས་༄༤༦བ་དེ་ན་མི་རྣམས་ཀྱིས་རུས་པ་དག་བསྡུས་ནས་རེ་ཞིག་བཙོས་ཏེ་། ཇི་ཙམ་ན་། རུས་པ་དེ་དག་དཀར་པོར་གྱུར་པ་དང་། དེ་ནས་དེའི་ཁུ་བ་འཐུང་བ་སྟེ་། འདི་ནི་། རུས་གོང་དཀར་པོ་དང་འབྲེལ་པས་རུས་གོང་དཀར་པོ་ཞེས་བྱའོ་༎ ཐུར་མས་འཚོ་བ་གང་ཞེ་ན་། དུས་དེ་ན་མི་རྣམས་ཀྱིས་ག-ཡུལ་གྱི་སེར་གནས་འབྲུའི་འབྲུམ་བུ་དག་ཐུར་མས་བྲུས་ནས་ཆུ་མང་པོའི་སྣོད་དུ་བཙོས་ནས་འཐུང་བ་སྟེ་། འདི་ནི་། ཐུར་མ་དང་འབྲེལ་བས་ཐུར་མས་འཚོ་བ་ཞེས་བྱའོ་༎ དེ་ནས་རྒྱལ་པོ་ཚངས་སྦྱིན་གྱིས་ཝའ་ར་ནའ་སིར་དྲིལ་སྒྲོག་ཏུ་བཅུག་པ་། ཝའ་ར་ནའ་སི་ན་གནས་པའི་ཤེས་ལྡན་གྲོང་ཁྱེར་པ་དག་ཉོན་ཅིག་། ལྟས་མཁན་རྣམས་ཀྱིས་ལོ་བཅུ་གཉིས་སུ་ཆར་མི་འབབ་པས་། ཟ་མ་ཏོག་དང་། རུས་གོང་དཀར་པོ་དང་། ཐུར་མས་འཚོ་བའི་མུ་གེ་འབྱུང་བར་ལུང་བསྟན་གྱི་། ཁྱེད་ལས་། གང་དག་ལོ་བཅུ་གཉིས་ཀྱི་བཟའ་བ་ཡོད་པ་དེ་རྣམས་ནི་། འཁོད་ཅིག་། གང་དག་ལ་མེད་པ་དེ་དག་ནི་། གར་དགའ་བར་དེངས་ལ་། མུ་གེ་མེད་ཅིང་ལོ་ལེགས་པར་གྱུར་ནས་སླར་ཤེག་ཅིག་། དེའི་ཚེ་ན་ཝའ་ར་ནའ་སི་ན་ཁྱིམ་བདག་ཕྱུག་ཅིང་ནོར་མང་བ་། ལོངས་སྤྱོད་ཆེ་བ་། འཁོར་ཡངས་ཤིང་རྒྱ་ཆེ་བ་ཞིག་ཡོད་དེ་། དེས་མངན་བཀུག་སྟེ་། སྨྲས་པ་། ཀྱེ་ནང་རྗེ་། ཁོ་བོ་འཁོར་དང་བཅས་པའི་ལོ་བཅུ་གཉིས་ཀྱི་བཟའ་བ་ཡོད་དམ་། དེས་སྨྲས་པ་། དཔོན་པོ་། མཆིས་སོ་༎ དེ་དེ་ཉིད་ན་གནས་པ་ལས་། མུ་གེ་དེ་ལོ་བརྒྱུད་མ་ཁོ་ནར་བྱུང་བས་། དེའི་བང་མཛོད་རྣམས་ཡོངས་སུ་ཟད་པས་། ༄༤༧ཨ་༌༎ འཁོར་གྱི་སྐྱེ་བོ་ཐམས་ཅད་ཤི་བར་གྱུར་ཏེ་། བདག་ཉིད་དང་དྲུག་ཅིག་ལུས་སོ་༎ དེ་ནས་ཁྱིམ་བདག་དེས་བང་མཛོད་རྣམས་ཕྱགས་པ་ལས་། འབྲས་བྲེའུ་ཆུང་གང་ཞིག་བྱུང་ནས་། དེ་ཆུང་མས་སྣོད་དུ་བླུགས་ཏེ་བཙོས་སོ་༎ སངས་རྒྱས་རྣམས་འབྱུང་བ་མེད་པ་ན་། རང་སངས་རྒྱས་ཞེས་བྱ་བ་ནས་འཇིག་རྟེན་གྱི་ཡོན་གནས་གཅིག་པུ་དག་། འཇིག་རྟེན་དུ་འབྱུང་བར་འགྱུར་བས་ཞེས་བྱ་བའི་བར་གོང་མ་བཞིན་དུའོ་༎ ཇི་ཙམ་ན་། རང་སངས་རྒྱས་ཤིག་ལྗོངས་རྒྱུ་ཞིང་སོང་བ་དང་། ཝའ་ར་ནའ་སིར་ཕྱིན་ནས་། སྔ་དྲོ་ཤམ་ཐབས་བགོས་། ལྷུང་བཟེད་དང་ཆོས་གོས་ཐོགས་ཏེ་། ཝའ་ར་ནའ་སིར་བསོད་སྙོམས་ལ་ཞུགས་པ་ན་། ཁྱིམ་བདག་དེས་ཀྱང་བཟའ་བ་བསྡོགས་པ་དང་། རང་སངས་རྒྱས་དེ་ཡང་རིམ་བཞིན་དུ་བསོད་སྙོམས་ལ་རྒྱུས་ནས་། དེའི་ཁྱིམ་དུ་ཕྱིན་ཏོ་༎ ཁྱིམ་བདག་དེས་། དེ་ལུས་མཛེས་ཤིང་སེམས་དང་བ་མཐོང་ངོ་༎ མཐོང་ནས་ཀྱང་བསམ་པ་། འདི་བདག་གིས་ཟོས་ཀྱང་གདོན་མི་ཟ་བར་སྲོག་དང་འབྲལ་བར་འགྱུར་གྱི་། མ་ལ་བདག་གི་སྐལ་པ་རབ་ཏུ་བྱུང་བ་འདི་ལ་སྦྱིན་ནོ་༎ སྙམ་ནས་། དེས་ཆུང་མ་ལ་སྨྲས་པ་། བཟང་མོ་། ཁོ་བོའི་སྐལ་པ་ནི་། རབ་ཏུ་བྱུང་བ་འདི་ལ་དབུལ་ལོ་༎ དེས་བསམ་པ་། བདག་གི་ཁྱིམ་ཐབ་མི་ཟ་ན་། བདག་གིས་ཅི་སྟེ་བཟའ་སྙམ་ནས་། དེས་སྨྲས་པ་། རྗེའི་སྲས་། བདག་གི་སྐལ་པ་ཡང་འདི་ལ་དབུལ་ལོ་༎ དེ་༄༤༧བ་བཞིན་དུ་བུ་དང་། མནའ་མ་དང་། བྲན་ཕོ་དང་། བྲན་མོས་ཀྱང་དཔྱད་ནས་རང་རང་གི་སྐལ་བ་ཡོངས་སུ་བཏང་སྟེ་། དེ་ནས་དེ་ཐམས་ཅད་འདུས་ནས་། རང་སངས་རྒྱས་ལ་བསོད་སྙོམས་ཕུལ་ལོ་༎ བདག་ཉིད་ཆེན་པོ་དེ་དག་ནི་། ལུས་ཀྱིས་ཆོས་སྟོན་གྱི་། ཚིག་གིས་ནི་། མ་ཡིན་པས་། དེས་ངང་པའི་རྒྱལ་པོ་འདབ་མ་བརྐྱང་བ་ལྟར་སྟེང་གི་ནམ་མཁའ་ལ་མངོན་པར་འཕགས་ནས་། འབར་བ་དང་། གསལ་བ་དང་། ཆར་འབེབས་པ་དང་། གློག་འབྱིན་པའི་ཆོ་འཕྲུལ་དག་བྱ་བར་བརྩམས་སོ་༎ སོ་སོའི་སྐྱེ་བོ་དག་ནི་། རྫུ་འཕྲུལ་ལ་མྱུར་དུ་སེམས་གཏོད་པ་ཡིན་པས་། ཤིང་རྩ་བ་ནས་བཅད་དེ་འགྱེལ་བ་བཞིན་དུ་རྐང་པ་གཉིས་ལ་གཏུགས་ནས་། སྨོན་ལམ་ཅི་འདོད་པ་གདབ་པར་རྩོམ་སྟེ་། ཁྱིམ་བདག་གིས་སྨོན་ལམ་བཏབ་པ་། བདག་གིས་ཡོན་གནས་དམ་པ་འདི་ལྟ་བུ་ལ་བྱ་བ་བྱས་པའི་དགེ་བའི་རྩ་བ་གང་ཡིན་པ་འདིས་། བདག་གིས་གལ་ཏེ་བང་བ་དང་། བང་མཛོད་སྟོང་པ་དག་ལ་བལྟས་པ་ན་། མཐོང་བ་དེའི་མོད་ལ་གང་བར་གྱུར་ཅིག་། འདི་ལྟ་བུའི་ཆོས་རྣམས་ཀྱང་ཐོབ་ནས་། འདི་བས་ཁྱད་པར་དུ་འཕགས་པའི་སྟོན་པ་རྣམས་མཉེས་པར་བགྱིད་ཅིང་། མི་མཉེས་པར་མི་བགྱིད་པར་གྱུར་ཅིག་། ཆུང་མས་སྨོན་ལམ་བཏབ་པ་། བདག་གིས་ཡོན་གནས་དམ་པ་འདི་ལྟ་བུ་ལ་བྱ་བ་བྱས་པའི་དགེ་བའི་རྩ་བ་གང་ཡིན་པ་འདིས་། བདག་གིས་གལ་ཏེ་གཅིག་གི་དོན་དུ་སྣོད་དུ་བཙོས་པ་དེ་བརྒྱའམ་། སྟོང་གིས་ཟོས་ཀྱང་ཇི་སྲིད་བདག་གིས་སྦྱོར་བ་མ་བཏང་བའི་༄༤༨ཨ་༌༎ བར་ཡོངས་སུ་ཟད་པར་མི་འགྱུར་ཞིང་། འདི་ལྟ་བུའི་ཆོས་རྣམས་ཀྱང་ཐོབ་ནས་། འདི་བས་ཁྱད་པར་དུ་འཕགས་པའི་སྟོན་པ་རྣམས་མཉེས་པར་བགྱིད་ཅིང་། མི་མཉེས་པར་མི་བགྱིད་པར་གྱུར་ཅིག་། བུས་སྨོན་ལམ་བཏབ་པ་། བདག་གིས་ཡོན་གནས་དམ་པ་འདི་ལྟ་བུ་ལ་བྱ་བ་བྱས་པའི་དགེ་བའི་རྩ་བ་གང་ཡིན་པ་འདིས་། བདག་གི་རྐེད་པ་ལ་ལྔ་བརྒྱ་པའི་སྣོད་བཏགས་ཏེ་འདུག་པ་། གལ་ཏེ་བརྒྱའམ་། སྟོང་འགྱེད་པར་བཏང་ཡང་གང་བ་ཉིད་དུ་འདུག་སྟེ་། ཡོངས་སུ་ཟད་པར་མི་འགྱུར་ཞིང་། འདི་ལྟ་བུའི་ཆོས་རྣམས་ཀྱང་ཐོབ་ནས་། འདི་བས་ཁྱད་པར་དུ་འཕགས་པའི་སྟོན་པ་རྣམས་མཉེས་པར་བགྱིད་ཅིང་། མི་མཉེས་པར་མི་བགྱིད་པར་གྱུར་ཅིག་། མནའ་མས་སྨོན་ལམ་བཏབ་པ་། བདག་གིས་ཡོན་གནས་དམ་པ་འདི་ལྟ་བུ་ལ་བྱ་བ་བྱས་པའི་དགེ་བའི་རྩ་བ་གང་ཡིན་པ་འདིས་། བདག་གིས་གལ་ཏེ་གཅིག་གི་ཕྱིར་དྲི་རྣམས་སྦྱར་ན་། དེས་བརྒྱའམ་། སྟོང་བྱུགས་ཀྱང་ཇི་སྲིད་ཀྱང་སྦྱོར་བ་མ་བཏང་གི་བར་དུ་ཟད་པར་མི་འགྱུར་ཞིང་། འདི་ལྟ་བུའི་ཆོས་རྣམས་ཀྱང་ཐོབ་ནས་། འདི་བས་ཁྱད་པར་དུ་འཕགས་པའི་སྟོན་པ་རྣམས་མཉེས་པར་བགྱིད་ཅིང་། མི་མཉེས་པར་མི་བགྱིད་པར་གྱུར་ཅིག་། བྲན་ཕོས་སྨོན་ལམ་བཏབ་པ་། བདག་གིས་ཡོན་གནས་དམ་པ་འདི་ལྟ་བུ་ལ་བྱ་བ་བྱས་པའི་དགེ་བའི་རྩ་བ་གང་ཡིན་པ་འདིས་། བདག་གིས་གལ་ཏེ་ཞིང་རོལ་གཅིག་རྨོས་ན་། རོལ་བདུན་༄༤༨བ་རྨོས་པར་འགྱུར་ཞིང་། འདི་ལྟ་བུའི་ཆོས་རྣམས་ཀྱང་ཐོབ་ནས་། འདི་བས་ཁྱད་པར་དུ་འཕགས་པའི་སྟོན་པ་རྣམས་མཉེས་པར་བགྱིད་ཅིང་། མི་མཉེས་པར་མི་བགྱིད་པར་གྱུར་ཅིག་། བྲན་མོས་སྨོན་ལམ་བཏབ་པ་། བདག་གིས་ཡོན་གནས་དམ་པ་འདི་ལྟ་བུ་ལ་བྱ་བ་བྱས་པའི་དགེ་བའི་རྩ་བ་གང་ཡིན་པ་འདིས་། བདག་གིས་གལ་ཏེ་སྣོད་གང་ཙམ་བྲུས་པ་གང་ཡིན་པ་དེས་། སྣོད་བདུན་ཙམ་དུ་འཕེལ་བར་འགྱུར་ཞིང་། འདི་ལྟ་བུའི་ཆོས་རྣམས་ཀྱང་ཐོབ་ནས་། འདི་བས་ཁྱད་པར་དུ་འཕགས་པའི་སྟོན་པ་རྣམས་མཉེས་པར་བགྱིད་ཅིང་། མི་མཉེས་པར་མི་བགྱིད་པར་གྱུར་ཅིག་། དེ་རྣམས་ཀྱིས་དེ་ལྟ་བུའི་སྨོན་ལམ་བཏབ་ནས་། རང་སངས་རྒྱས་བདག་ཉིད་ཆེན་པོ་དེ་། དེ་རྣམས་ལ་སྙིང་བརྩེ་བའི་ཕྱིར་རྫུ་འཕྲུལ་གྱིས་ཆས་པ་དང་། ཇི་ཙམ་ན་། རྒྱལ་པོ་ཚངས་སྦྱིན་སྟེང་གི་ཁང་བཟང་གི་གཞིར་སོང་སྟེ་འདུག་པ་ལས་། དེ་རྫུ་འཕྲུལ་གྱིས་སོང་བའི་གྲིབ་མ་རྒྱལ་པོ་ཚངས་སྦྱིན་གྱི་སྟེང་དུ་བབ་ནས་། དེས་གྱེན་དུ་བལྟ་བར་བརྩམས་པ་ལས་། རང་སངས་རྒྱས་དེ་མཐོང་ནས་། དེ་འདི་སྙམ་དུ་། བདག་ཉིད་ཆེན་པོ་འདིའི་རྫུ་འཕྲུལ་གྱི་གཤོལ་ཆེན་པོས་ཡང་སུ་ཞིག་གི་བཀྲེན་པའི་དྲུངས་ཕྱུང་བར་གྱུར་སྙམ་མོ་༎ དེ་ནས་ཁྱིམ་བདག་དེ་། རེ་བ་ཆེན་པོས་མཛོད་དང་། བང་མཛོད་རྣམས་ལ་བལྟ་བ་དང་། ཇི་ཙམ་ན་། གང་བར་མཐོང་ངོ་༎ དེས་ཆུང་མ་ལ་སྨྲས་པ་། རེ་ཞིག་ཁོ་བོའི་སྨོན་ལམ་ནི་། རྫོགས་པར་གྱུར་གྱི་། ད་ཁྱེད་ཅག་གི་བལྟའོ་༎ དེ་ནས་༄༤༩ཨ་༌༎ བྲན་མོས་འབྲས་སྣོད་གང་ཙམ་བྲུས་ན་། བདུན་ཅམ་དུ་འཕེལ་བར་གྱུར་ཏེ་༎ ཆུང་མས་གཅིག་གི་དོན་དུ་སྣོད་དུ་བཙོས་པ་ལ་དེ་དག་ཐམས་ཅད་ཀྱིས་ཟོས་ཀྱང་དེ་ཁོ་ན་བཞིན་དུ་འདུག་། ཉེ་འཁོར་གྱི་སྲོག་ཆགས་བརྒྱ་སྟོང་ཕྲག་དུ་མས་ཟོས་ཀྱང་དེ་ཁོ་ན་བཞིན་དུ་འདུག་གོ་། དེ་ནས་ཁྱིམ་བདག་དེས་ཝའ་ར་ནའ་སིར་དྲིལ་སྒྲོག་ཏུ་བཅུག་པ༏་ཤེས་ལྡན་དག་། ཁྱེད་ཅག་ལས་སུ་ཞིག་ཅི་དོན་དུ་གཉེར་བ་དེ་ཤོག་ཅིག་། ཝའ་ར་ནའ་སིར་སྒྲ་གསལ་བ་དང་། སྒྲ་ཆེན་པོར་བྱུང་བ་རྒྱལ་པོས་ཐོས་ནས་། དེས་སྨྲས་པ་། ཤེས་ལྡན་དག་། སྒྲ་གསལ་བ་དང་། སྒྲ་ཆེན་པོ་འདི་ཅི་ཞིག་ཡིན་། བློན་པོ་རྣམས་ཀྱིས་སྨྲས་པ་། ལྷ་། ཁྱིམ་བདག་ཆེ་གེ་མོ་ཞིག་ཅེས་བགྱི་བས་མཛོད་དང་། བང་བ་རྣམས་ཕྱེ་བ་ལགས་སོ༏་༏རྒྱལ་པོས་སྨྲས་པ་། གང་གི་ཚེ་འཇིག་རྟེན་ཐམས་ཅད་ཤི་ཟིན་པ་དེའི་ཚེ་། ཁྱིམ་བདག་དེས་མཛོད་དང་། བང་བ་རྣམས་ཕྱེའམ་། ཤེས་ལྡན་དག་། ཁྱིམ་བདག་དེ་ཁུག་ཅིག་། དེ་རྣམས་ཀྱིས་བཀུག་པ་དང་། དེ་ནས་རྒྱལ་པོས་སྨྲས་པ་། ཁྱིམ་བདག་། གང་གི་ཚེ་འཇིག་རྟེན་ཐམས་ཅད་ཤི་ཟིན་པ་དེའི་ཚེ་། ཁྱིམ་གྱི་མཛོད་དང་། བང་བ་རྣམས་ཕྱེ་འམ་། ལྷ་། སུའི་མཛོད་དང་། བང་བ་རྣམས་ཕྱེ་། འོན་ཀྱང་དེ་རིང་ཁོ་ནར་ས་བོན་སྩལ་བའི་འབྲས་བུ་དེ་རིང་ཉིད་དུ་གྲུབ་ལགས་སོ་༎ རྒྱལ་པོས་སྨྲས་པ་། དེ་ཇི་ལྟ་བུ་ཞིག་། དེས་སྐབས་དེ་རྒྱས་པར་༄༤༩བ་སྨྲས་པ་དང་། རྒྱལ་པོས་སྨྲས་པ་། ཁྱིམ་བདག་། ཁྱོད་ཀྱིས་བདག་ཉིད་ཆེན་པོ་དེ་ལ་བསོད་སྙོམས་ཕུལ་ལམ་། ལྷ་། བདག་གིས་ཕུལ་ལོ་༎ དེ་ཡང་ལྷག་པར་དད་པར་གྱུར་ནས་། ཚིགས་སུ་བཅད་པས་སྨྲས་པ་། ཀྱེ་མའོ་ཡོན་ཏན་ལས་བྱུང་བའི་༎ སྐྱོན་ཀུན་རྣམ་པར་སྤངས་པའི་ཞིང་༎ དེ་ལ་ས་བོན་བཏབ་པ་ཡི་༎ འབྲས་བུ་དེང་ཉིད་ཐོབ་པར་གྱུར་༎ དགེ་སློང་དག་། ཇི་སྙམ་དུ་སེམས་། ཁྱིམ་བདག་དང་། ཁྱིམ་བདག་གི་ཆུང་མ་དང་། ཁྱིམ་བདག་གི་བུ་དང་། ཁྱིམ་བདག་གི་མནའ་མ་དང་། ཁྱིམ་བདག་གི་བྲན་ཕོ་དང་། ཁྱིམ་བདག་གི་བྲན་མོ་གང་ཡིན་པ་དེ་ནི་། ཁྱིམ་བདག་ལུག་དང་། ཁྱིམ་བདག་ལུག་གི་ཆུང་མ་དང་། ལུག་གི་བུ་དང་། ལུག་གི་མནའ་མ་དང་། ལུག་གི་བྲན་ཕོ་དང་། ལུག་གི་བྲན་མོ་འདི་དག་ཉིད་ཡིན་ནོ་༎ འདི་དག་གིས་༎ རང་སངས་རྒྱས་ལ་བྱ་བ་བྱས་ཤིང་སྨོན་ལམ་བཏབ་པ་གང་ཡིན་པའི་ལས་ཀྱི་རྣམ་པར་སྨིན་པས་དྲུག་ཅར་ཡང་བསོད་ནམས་ཆེན་པོར་གྱུར་ཅིང་། ངའི་སྤྱན་སྔར་བདེན་པ་མཐོང་ཞིང་། རང་སངས་རྒྱས་བྱེ་བ་བརྒྱ་སྟོང་བས་ཆེས་ཁྱད་པར་དུ་འཕགས་པའི་སྟོན་པ་ང་མཉེས་པར་བྱས་ཀྱི་། མི་མཉེས་པར་མ་ཡིན་ནོ་༎ དགེ་སློང་དག་། དེ་ལྟ་བས་ན་། ལས་གཅིག་ཏུ་གནག་པ་རྣམས་ཀྱི་རྣམ་པར་སྨིན་པ་ནི་། གཅིག་ཏུ་གནག་པ་ཡིན་ལ་། གཅིག་ཏུ་དཀར་བ་རྣམས་ཀྱི་ནི་། གཅིག་ཏུ་དཀར་བ་ཡིན་པ་ཞེས་བྱ་བ་ནས་རྩལ་བར་བྱ་སྟེ་། དགེ་སློང་དག་། ཁྱེད་ཀྱིས་དེ་ལྟ་བུ་ལ་བསླབ་པར་བྱའོ་༎ ཞེས་བྱ་བའི་བར་༄༥༠ཨ་༌༎ གོང་མ་བཞིན་དུའོ་༎༎ སྡོམ་ནི་། ཀེ་ནའི་བུ་ཡིས་བཏུང་བ་བླངས་༎ ཀ་ཤིའི་ཚོང་རྡལ་ནས་ཐུག་དང་། སྡིག་ཅན་དུ་ནི་བཅའ་བ་དང་༎ འགྱོད་དང་སྦྱར་བའི་ཟས་དག་གོ་། བཅོམ་ལྡན་འདས་ཡུལ་ཨཽ་དུ་མའི་གནས་ན་བཞུགས་སོ་༎ དེའི་ཚེ་དྲང་སྲོང་ཀེ་ནའི་བུ་། གནས་ནི་། ཡུལ་ཨཽ་དུ་མའི་གནས་ན་འདུག་གོ་། ཉིན་པར་ནི་། རྫིང་བུ་དལ་གྱིས་འབབ་ཀྱི་འགྲམ་ན་གནས་སོ་༎ བཅོམ་ལྡན་འདས་ཀྱིས་དགོངས་པ་། ངས་གང་དུ་འཇིག་རྟེན་སྐྱོང་བ་བཞི་རྣམས་ལ་ཆོས་བཤད་ན་། དེར་ངས་ཚེགས་ཆུང་ངུས་དྲང་སྲོང་ཀེ་ནའི་བུ་ཐུལ་བར་འགྱུར་སྙམ་པ་དང་། དེ་ནས་བཅོམ་ལྡན་འདས་འདི་སྙམ་དུ་དགོངས་ཏེ་། མ་ལ་ངས་རྫིང་བུ་དལ་གྱིས་འབབ་ཀྱི་འགྲམ་དུ་བཤད་ན་། དེར་ཐུལ་བར་འགྱུར་རོ་༎ སྙམ་མོ༏་༏དེ་ནས་བཅོམ་ལྡན་འདས་ཀྱིས་འཇིག་རྟེན་པའི་ཐུགས་བསྐྱེད་དེ་། ཆོས་ཉིད་ཀྱིས་། གང་གི་ཚེ་སངས་རྒྱས་བཅོམ་ལྡན་འདས་རྣམས་ཀྱིས་འཇིག་རྟེན་པའི་ཐུགས་བསྐྱེད་པ་དེའི་ཚེ་། བརྒྱ་བྱིན་དང་། ཚངས་པ་ལ་སོགས་ཏེ་། ལྷ་རྣམས་ཀྱིས་བཅོམ་ལྡན་འདས་ཀྱི་དགོངས་པ་སེམས་ཀྱིས་ཤེས་པར་འགྱུར་བས་། རྒྱལ་པོ་རྣམ་ཐོས་ཀྱི་བུས་བསམ་པ་། བཅོམ་ལྡན་འདས་ཀྱིས་ཅི་ཞིག་གི་ཕྱིར་འཇིག་རྟེན་པའི་ཐུགས་བསྐྱེད་པ་མཛད་པ་བལྟས་ན་། བདག་ཅག་འཇིག་རྟེན་སྐྱོང་བ་བཞི་རྣམས་ཁོ་ན་ལ་ཆོས་བཤད་པར་བཞེད་དོ་༎ སྙམ་དུ་རིག་ནས་། གནོད་སྦྱིན་༄༥༠བ་གྱི་སྡེ་དཔོན་ཆེན་པོ་ལྔ་རྩེན་ལ་བསྒོ་བ་། ལྔ་རྩེན་སོང་ལ་། རྫིང་བུ་དལ་གྱིས་འབབ་ཀྱི་འགྲམ་དུ་བཅོམ་ལྡན་འདས་ཀྱི་གདན་ཤོམས་ཏེ་། འདུན་པ་ཆེན་པོ་འདུས་པ་ན་སུས་ཀྱང་དེའི་མདངས་འཕྲོག་པར་མི་འགྱུར་བར་དྲང་སྲོང་ཀེ་ནའི་བུའི་སྲུང་མ་གཅིག་ཀྱང་སྐོས་ཤིག་། དེས་རྫིང་བུ་དལ་གྱིས་འབབ་ཀྱི་འགྲམ་དུ་དྲང་སྲོང་ཀེ་ནའི་བུའི་སྲུང་མ་བཞག་ནས་གནས་ཤོམ་པར་རྩོམ་པ་ན་། དེ་ན་སྐྱེ་བོའི་ཚོགས་ཆེན་པོའི་ཅ་ཅོའི་སྒྲ་བྱུང་བ་དང་། དེ་ནས་དྲང་སྲོང་ཀེ་ནའི་བུ་། ཅ་ཅོའི་སྒྲས་ལངས་ནས་། སྲུང་མ་དེ་ལ་དྲིས་པ་། ཅ་ཅོའི་སྒྲ་འདི་ཅི་ཞིག་། དེས་སྨྲས་པ་། གདན་ཤོམ་པར་བྱེད་པའི་འོ་༎ ཅི་། ཁོ་བོའི་ཕྱིར་རམ་། ཁྱོད་ཀྱི་ཕྱིར་ནི་མ་ཡིན་མོད་ཀྱི་། འོན་ཀྱང་སངས་རྒྱས་བཅོམ་ལྡན་འདས་ཀྱི་ཕྱིར་ཡིན་ནོ་༎ ཁྱོད་འདི་ན་ཅི་ཞིག་ལ་སྡོད་། ཁྱོད་ཁོ་ན་སྲུང་ངོ་༎ ཅིའི་ཕྱིར་། འབྱུང་པོ་མང་པོ་འདུ་བར་འགྱུར་བས་སོ་༎ དེས་སྨྲས་པ་། དགེ་སྦྱོང་གོའུ་ཏ་མ་དེ་། སུ་ཞིག་སྲུང་བར་བྱེད་པར་འགྱུར་། དེས་སྨྲས་པ་། བཅོམ་ལྡན་འདས་དེ་ལ་སུ་ཞིག་སྲུང་། བཅོམ་ལྡན་འདས་དེ་ཉིད་ནི་། འཇིག་རྟེན་ལྷ་དང་བཅས་པའི་སྲུང་མ་མཛད་དོ་༎ ཞེས་བྱས་པ་དང་། དྲང་སྲོང་ཀེ་ནའི་བུས་ཐོས་ནས་ཅང་མི་སྨྲའོ་༎ དེ་ནས་བཅོམ་ལྡན་འདས་སྔ་དྲོ་ན་བཟའ་ཤམ་ཐབས་མན་བས་ཏེ་། ལྷུང་བཟེད་དང་ཆོས་གོས་བསྣམས་ནས་། ཨཽ་དུ་མར་བསོད་སྙོམས་ལ་ཞུགས་ཏེ་། ཨཽ་དུ་མར་བསོད་སྙོམས་སྤྱད་ནས་ཟས་ཀྱི་བྱ་བ་མཛད་དེ་། ཟས་ཕྱི་མའི་བསོད་སྙོམས་སྤངས་ནས་། ཇི་ལྟར་ཐུགས་མཉམ་པར་༄༥༡ཨ་༌༎ བཞག་ན་། དགེ་སློང་གི་དགེ་འདུན་དང་ཐབས་ཅིག་ཏུ་ཨཽ་དུ་མ་ནས་མི་སྣང་བར་གྱུར་ཏེ་། རྫིང་བུ་དལ་གྱིས་འབབ་ཀྱི་འགྲམ་དུ་བྱོན་པར་འགྱུར་བ་དེ་ལྟ་བུའི་ཏིང་ངེ་འཛིན་ལ་སྙོམས་པར་ཞུགས་སོ་༎ དེ་ནས་བཅོམ་ལྡན་འདས་དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ་༎ དེ་ནས་རྒྱལ་པོ་ཆེན་པོ་ཡུལ་འཁོར་སྐྱོང་དྲི་ཟ་དུ་མའི་འཁོར་དང་། དྲི་ཟ་བརྒྱ་ཕྲག་དུ་མའི་འཁོར་དང་། དྲི་ཟ་སྟོང་ཕྲག་དུ་མའི་འཁོར་དང་། དྲི་ཟ་བརྒྱ་སྟོང་ཕྲག་དུ་མའི་འཁོར་དང་། ལྷའི་ནོར་བུས་ཐུ་བ་བཀང་སྟེ་། བཅོམ་ལྡན་འདས་གང་ན་བ་དེར་སོང་ནས་ཕྱིན་པ་དང་། བཅོམ་ལྡན་འདས་ལ་ལྷའི་ནོར་བུ་རྣམས་ཀྱིས་གཏོར་ནས་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་། བཅོམ་ལྡན་འདས་དང་དགེ་སློང་གི་དགེ་འདུན་ལ་མདུན་གྱིས་བལྟས་ནས་ཤར་ཕྱོགས་སུ་བརྟེན་ཏེ་འདུག་གོ་། རྒྱལ་པོ་ཆེན་པོ་འཕགས་སྐྱེས་པོ་ཡང་། གྲུལ་བུམ་དུ་མའི་འཁོར་དང་། གྲུལ་བུམ་བརྒྱ་ཕྲག་དུ་མའི་འཁོར་དང་། གྲུལ་བུམ་སྟོང་ཕྲག་དུ་མའི་འཁོར་དང་། གྲུལ་བུམ་བརྒྱ་སྟོང་ཕྲག་དུ་མའི་འཁོར་དང་། ལྷའི་མུ་ཏིག་གིས་ཐུ་བ་བཀང་སྟེ་། བཅོམ་ལྡན་འདས་གང་ན་བ་དེར་སོང་ནས་ཕྱིན་པ་དང་། བཅོམ་ལྡན་འདས་ལ་ལྷའི་མུ་ཏིག་གིས་གཏོར་ནས་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་། བཅོམ་ལྡན་འདས་དང་དགེ་སློང་གི་དགེ་འདུན་ལ་མདུན་གྱིས་བལྟས་༄༥༡བ་ནས་ལྷོ་ཕྱོགས་སུ་བརྟེན་ཏེ་འདུག་གོ་། རྒྱལ་པོ་ཆེན་པོ་མིག་མི་བཟང་ཡང་ཀླུ་དུ་མའི་འཁོར་དང་། ཀླུ་བརྒྱ་ཕྲག་དུ་མའི་འཁོར་དང་། ཀླུ་སྟོང་ཕྲག་དུ་མའི་འཁོར་དང་། ཀླུ་བརྒྱ་སྟོང་ཕྲག་དུ་མའི་འཁོར་དང་། ལྷའི་མེ་ཏོག་ཨཽཏཔ་ལ་དང་། པདམ་དང་། ཀུ་མུ་ད་དང་། པདམ་དཀར་པོ་དང་། མན་དའ་ར་བ་རྣམས་ཀྱིས་ཐུ་བ་བཀང་སྟེ་། བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་། བཅོམ་ལྡན་འདས་ལ་ལྷའི་མེ་ཏོག་ཨཽཏཔ་ལ་དང་། པདམ་དང་། ཀུ་མུ་ད་དང་། པདམ་དཀར་པོ་དང་། མན་དའ་ར་བ་རྣམས་ཀྱིས་གཏོར་ནས་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་། བཅོམ་ལྡན་འདས་དང་དགེ་སློང་གི་དགེ་འདུན་ལ་མདུན་གྱིས་བལྟས་ནས་ནུབ་ཕྱོགས་སུ་བརྟེན་ཏེ་འདུག་གོ་། རྒྱལ་པོ་ཆེན་པོ་རྣམ་ཐོས་ཀྱི་བུས་ཀྱང་། གནོད་སྦྱིན་དུ་མའི་འཁོར་དང་། གནོད་སྦྱིན་བརྒྱ་ཕྲག་དུ་མའི་འཁོར་དང་། གནོད་སྦྱིན་སྟོང་ཕྲག་དུ་མའི་འཁོར་དང་། གནོད་སྦྱིན་བརྒྱ་སྟོང་ཕྲག་དུ་མའི་འཁོར་དང་། ལྷའི་དབྱིག་དང་གསེར་གྱིས་ཐུ་བ་བཀང་སྟེ་། བཅོམ་ལྡན་འདས་གང་ན་བ་དེར་སོང་ནས་ཕྱིན་པ་དང་། བཅོམ་ལྡན་འདས་ལ་ལྷའི་དབྱིག་དང་གསེར་གྱིས་གཏོར་ནས་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་། བཅོམ་ལྡན་འདས་དང་དགེ་སློང་གི་དགེ་འདུན་ལ་མདུན་གྱིས་བལྟས་ནས་། བྱང་ཕྱོགས་སུ་བརྟེན་ཏེ་འདུག་གོ་། དེ་ལ་དབུས་པའི་རིགས་ནི་། གཉིས་ཡིན་ཏེ་། ཡུལ་འཁོར་སྐྱོང་དང་། འཕགས་སྐྱེས་པོའོ་༎ མཐའ་འཁོབ་པའི་༄༥༢ཨ་༌༎ རིགས་ནི་། གཉིས་ཏེ་། མིག་མི་བཟང་དང་། རྣམ་ཐོས་ཀྱི་བུའོ་༎ དེ་ནས་བཅོམ་ལྡན་འདས་འདི་སྙམ་དུ་དགོངས་ཏེ་། གལ་ཏེ་ངས་དབུས་པའི་ཆིག་གིས་ཆོས་བཤད་ན༏་གཉིས་ཁོ་ནས་ཤེས་པར་འགྱུར་གྱི་། གཉིས་ཀྱིས་ནི་། མི་ཤེས་ལ་། གལ་ཏེ་མཐའ་འཁོབ་པའི་ཚིག་གིས་བཤད་ན་། གཉིས་ཁོ་ནས་ཤེས་པར་འགྱུར་གྱི་། གཉིས་ཀྱིས་ནི་། མི་ཤེས་པས་། མ་ལ་ངས་གཉིས་ལ་ནི་། དབུས་པའི་ཚིག་གིས་ཆོས་བཤད་དོ་༎ གཉིས་ལ་ནི་། མཐའ་འཁོབ་པའི་ཚིག་གིས་བཤད་དོ་༎ སྙམ་དུ་དགོངས་ནས་། རྒྱལ་པོ་ཆེན་པོ་ཡུལ་འཁོར་སྐྱོང་ལ་བཀའ་སྩལ་པ་། རྒྱལ་པོ་ཆེན་པོ་། འདི་ལྟར་། ལུས་ཞིག་པ་དང་། ཚོར་བ་གསིལ་བར་གྱུར་པ་དང་། འདུ་ཤེས་འགག་པ་དང་། འདུ་བྱེད་རྣམས་ཉེ་བར་ཞི་བར་གྱུར་པ་དང་། རྣམ་པར་ཤེས་པ་ནུབ་པར་གྱུར་པ་དེ་ཉིད་སྡུག་བསྔལ་གྱི་མཐའ་ཡིན་ནོ་༎ ཆོས་ཀྱི་རྣམ་གྲངས་འདི་བཀའ་སྩལ་པ་ན་། རྒྱལ་པོ་ཆེན་པོ་ཡུལ་འཁོར་སྐྱོང་དང་། དེ་དང་སྐལ་བ་མཉམ་པའི་དྲི་ཟ་བརྒྱ་སྟོང་ཕྲག་དུ་མ་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་སྐྱེས་སོ་༎ དེ་ནས་བཅོམ་ལྡན་འདས་ཀྱིས་རྒྱལ་པོ་ཆེན་པོ་འཕགས་སྐྱེས་པོ་ལ་བཀའ་སྩལ་པ་། རྒྱལ་པོ་ཆེན་པོ༏་དེ་ལ་། ཁྱོད་ཀྱིས་མཐོང་བ་ལ་མཐོང་བ་ཙམ་དང་། ཐོས་པ་དང་། རྟོགས་པ་དང་། རྣམ་པར་ཤེས་པ་ལ་རྣམ་པར་ཤེས་པ་ཙམ་དུ་གྱིས་ཤིག་། ཆོས་ཀྱི་རྣམ་གྲངས་འདི་བཀའ་སྩལ་༄༥༢བ་པ་ན་། རྒྱལ་པོ་ཆེན་པོ་འཕགས་སྐྱས་པོ་དང་། དེ་དང་སྐལ་བ་མཉམ་པའི་གྲུལ་བུམ་བརྒྱ་སྟོང་ཕྲག་དུ་མ་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་སྐྱེས་སོ་༎ དེ་ནས་བཅོམ་ལྡན་འདས་ཀྱིས་རྒྱལ་པོ་ཆེན་པོ་མིག་མི་བཟང་ལ་བཀའ་སྩལ་པ་། དེ་ལྟར་ན་། རྒྱལ་པོ་ཆེན་པོ་། ཨཨེ་ནི་། མེ་ནེ་། དབ་ཕེ་། ད་དབ་ཕེ་། འདི་ཉིད་སྡུག་བསྔལ་གྱི་མཐའ་ཡིན་ནོ་༎ ཆོས་ཀྱི་རྣམ་གྲངས་འདི་བཀའ་སྩལ་པ་ན་། རྒྱལ་པོ་ཆེན་པོ་མིག་མི་བཟང་དང་། དེ་དང་སྐལ་པ་མཉམ་པའི་ཀླུ་བརྒྱ་སྟོང་ཕྲག་དུ་མ་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་སྐྱེས་སོ་༎ དེ་ནས་བཅོམ་ལྡན་འདས་ཀྱིས་རྒྱལ་པོ་ཆེན་པོ་རྣམ་ཐོས་ཀྱི་བུ་ལ་བཀའ་སྩལ་པ་། དེ་ལྟར་ན་། རྒྱལ་པོ་ཆེན་པོ་། མའ་ཤའ་། ཏུ་ཤའ་། སམ་ཤའ་མའ་། སརྦ་ཏྲ་བི་རའ་དའི་། འདི་ཉིད་སྡུག་བསྔལ་གྱི་མཐའ་ཡིན་ནོ་༎ ཆོས་ཀྱི་རྣམ་གྲངས་འདི་བཀའ་སྩལ་པ་ན་། རྒྱལ་པོ་ཆེན་པོ་རྣམ་ཐོས་ཀྱི་བུ་དང་། དེ་དང་སྐལ་པ་མཉམ་པའི་གནོད་སྦྱིན་བརྒྱ་སྟོང་ཕྲག་དུ་མ་ཆོས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་སྐྱེས་སོ་༎ བཅོམ་ལྡན་འདས་ཀྱིས་དགོངས་པ་། ད་ནི་། བདག་ཡོངས་སུ་མྱ་ངན་ལས་འདའ་པའི་དུས་ལ་ཁད་ཀྱིས་ཉེ་ན་། སུ་ལ་བསྟན་པ་གཏད་ནས་། ཡོངས་སུ་མྱ་ངན་ལས་འདའ། གལ་ཏེ་ལྷ་རྣམས་ལ་ནི་། ལྷ་རྣམས་བག་མེད་པ་ལ་དགའ་བ་མང་བས་ཡུན་རིང་དུ་གནས་པར་མི་འགྱུར་རོ་༎ འོན་ཏེ་མི་རྣམས་ལ་ནི་། མི་ནི་། ཚེ་ཐུང་བ་ཡིན་པས་དེ་བཞིན་དུ་ཡུན་རིང་དུ་གནས་པར་མི་འགྱུར་གྱི་། མ་ལ་ངས་ལྷ་༄༥༣ཨ་༌༎ དང་། མི་རྣམས་དང་། དགེ་སློང་འོད་སྲུང་ལ་གཏད་ནས་ཡོངས་སུ་མྱ་ངན་ལས་འདའོ་༎ སྙམ་དུ་དགོངས་ནས་། རྒྱལ་པོ་ཆེན་པོ་ཡུལ་འཁོར་སྐྱོང་ལ་བཀའ་སྩལ་པ་། རྒྱལ་པོ་ཆེན་པོ་། ཁྱོད་ཀྱིས་ང་ཡོངས་སུ་མྱ་ངན་ལས་འདས་པའི་བསྟན་པ་ཤར་ཕྱོགས་ནས་སྲུང་བ་བྱོས་ཤིག་། རྒྱལ་པོ་ཆེན་པོ་འཕགས་སྐྱེས་པོ་ལ་བཀའ་སྩལ་པ་། རྒྱལ་པོ་ཆེན་པོ་། ཁྱོད་ཀྱིས་ཀྱང་ལྷོ་ཕྱོགས་ནས་སྲུང་བ་བྱོས་ཤིག་། རྒྱལ་པོ་ཆེན་པོ་མིག་མི་བཟང་ལ་བཀའ་སྩལ་པ་། རྒྱལ་པོ་ཆེན་པོ་། ཁྱོད་ཀྱིས་ཀྱང་ནུབ་ཕྱོགས་ནས་སྲུང་བ་བྱོས་ཤིག་། རྒྱལ་པོ་ཆེན་པོ་རྣམ་ཐོས་ཀྱི་བུ་ལ་བཀའ་སྩལ་པ་། རྒྱལ་པོ་ཆེན་པོ་། ཁྱོད་ཀྱིས་ཀྱང་བྱང་ཕྱོགས་ནས་སྲུང་བ་བྱོས་ཤིག་། དེ་ནས་རྒྱལ་པོ་ཆེན་པོ་བཞི་རབ་ཏུ་དགའ་བའི་ཡིད་ཀྱིས་། བཅོམ་ལྡན་འདས་ལ་འདི་སྐད་ཅེས་གསོལ་ཏོ༏་༏བཅོམ་ལྡན་འདས་ཀྱིས་བཀའ་ཇི་སྐད་སྩལ་པ་དེ་བཞིན་དུ་བགྱིའོ་༎ བཅོམ་ལྡན་འདས་བདག་ཅག་གིས་བསྲུང་བར་བགྱི་ལགས་སོ་༎ ཞེས་གསོལ་ནས་། བཅོམ་ལྡན་འདས་ལས་བདེན་པ་མཐོང་ནས་ཞབས་གཉིས་ལ་མགོ་བོས་ཕྱག་བྱས་ཏེ་། བཅོམ་ལྡན་འདས་ཀྱི་སྤྱན་སྔ་ནས་དོང་བ་དང་། བཅོམ་ལྡན་འདས་ཀྱིས་ཚེ་དང་ལྡན་པ་འོད་སྲུང་ཆེན་པོ་ལ་བསྟན་པ་མཐའ་དག་གི་བྱ་བ་རྣམས་གཏད་ནས་ཚེ་དང་ལྡན་པ་ཀུན་དགའ་བོ་ལ་། ཡང་བཀའ་སྩལ་པ་། ཀུན་དགའ་བོ་། ཁྱོད་ཀྱིས་ཀྱང་། བསྟན་པའི་དོན་གྱི་བྱ་བ་ལ་བརྩོན་པར་གྱིས་ཤིག་། དགེ་སློང་རྣམས་ཐེ་ཚོམ་༄༥༣བ་སྐྱེས་ནས་། ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ་། བཙུན་པ་། རྒྱལ་པོ་ཆེན་པོ་བཞི་རྣམས་ཀྱིས་ལས་ཅི་ཞིག་བགྱིས་ན་། ལས་སྡེའི་རྣམ་པར་སྨིན་པས་རྒྱལ་པོ་བཞིར་གྱུར་ཅིང་། བཅོམ་ལྡན་འདས་ཀྱི་སྤྱན་སྔར་བདེན་པ་མཐོང་བར་བགྱིས་ལགས་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། འདི་དག་ཉིད་ཀྱིས་། སྔོན་གྱི་ཚེ་རབས་གཞན་རྣམས་སུ་ལས་རྣམས་བྱས་ཤིང་བསགས་པ་ཚོགས་རྙེད་པ་ཞེས་བྱ་བ་ནས་། འབྲས་བུ་དག་ཏུ་འགྱུར་བ་ཉིད་༎ ཅེས་བྱ་བའི་བར་གོང་མ་བཞིན་དུའོ་༎ དགེ་སློང་དག་། སྔོན་བྱུང་བ་། བསྐལ་པ་བཟང་པོ་འདི་ཉིད་ལ་སྐྱེ་རྒུ་རྣམས་ཀྱིས་ཚེ་ལོ་ཉི་ཁྲི་ཐུབ་པ་ན་། སྟོན་པ་ཞེས་བྱ་བ་ནས་ལྷ་དང་མི་རྣམས་ཀྱི་སྟོན་པ་། སངས་རྒྱས་བཅོམ་ལྡན་འདས་འོད་སྲུང་ཞེས་བྱ་བ་འཇིག་རྟེན་དུ་བྱུང་ངོ་༎ ཞེས་བྱ་བའི་བར་གོང་མ་བཞིན་དུའོ་༎ དེའི་ཚེ་རྒྱ་མཚོ་ཆེན་པོ་ན་ཀླུ་གཉིས་ཤིག་གནས་པ་། དབུགས་འབྱིན་དང་། དབུགས་ཆེར་འབྱིན་ནོ་༎ ཤིང་ཤལ་མ་བརྩེགས་པ་ན་ཡང་ནམ་མཁའ་ལྡིང་གཉིས་ཤིག་ཡོད་པ་། འགྲོ་བའི་དབང་ཕྱུག་དང་། གཙུག་གི་དབང་ཕྱུག་གོ་། གང་གི་ཚེ་དབུགས་འབྱིན་དང་། དབུགས་ཆེར་འབྱིན་གཉིས་ལ་། དེ་གཉིས་གནོད་པ་བྱེད་པ་དེའི་ཚེ་དེ་གཉིས་སའི་འོག་ཏུ་འགྲོ་བར་བྱེད་དོ་༎ ཇི་ཙམ་དུས་གཞན་ཞིག་ན་། དབུགས་འབྱིན་དང་། དབུགས་ཆེར་འབྱིན་གཉིས་། ཡང་དག་པར་རྫོགས་པའི་སངས་རྒྱས་འོད་༄༥༤ཨ་༌༎ སྲུང་གི་སྤྱན་སྔར་སྐྱབས་སུ་སོང་ཞིང་། བསླབ་པའི་གཞི་རྣམས་བླངས་པ་དང་། དེ་གཉིས་ལ་ནམ་མཁའ་ལྡིང་གིས་གནོད་པར་བྱ་བར་བརྩམས་པ་ལས་། རི་རབ་ལ་རླུང་དང་། ཆུའི་ཤུགས་བཞིན་དུ་རྡུགས་ནས་སླར་ལོག་པ་དང་། དེ་གཉིས་ཀྱིས་སྨྲས་པ་། ཤེས་ལྡན་དག་། སྔོན་ནི་། ཁོ་བོ་ཅག་གིས་ཁྱེད་ཅག་ལ་གནོད་པ་བྱས་ན་སའི་འོག་ཏུ་འགྲོ་ན་། ད་གང་གིས་ན་། ཁོ་བོ་ཅག་ཁྱེད་དང་འཕྲད་ནས་རི་རབ་ལ་རླུང་དང་ཆུའི་ཤུགས་བཞིན་དུ་རྡུགས་ནས་ཕྱིར་ལྡོག་པ་འདི་ལ་རྒྱུ་ཅི་ཞིག་ཡོད་། དབུགས་འབྱིན་དང་། དབུགས་ཆེར་འབྱིན་གཉིས་ཀྱིས་སྨྲས་པ་། བདག་ཅག་གིས་ཡང་དག་པར་རྫོགས་པའི་སངས་རྒྱས་འོད་སྲུང་གི་སྤྱན་སྔར་སྐྱབས་སུ་འགྲོ་བ་དང་། བསླབ་པའི་གཞི་རྣམས་བླངས་སོ་༎ དེ་གཉིས་ཀྱིས་སྨྲས་པ་། གལ་ཏེ་དེ་ལྟར་བདག་ཅག་གིས་ཀྱང་བླང་ངོ་༎ ཞེས་དེ་གཉིས་དེ་དག་དང་ལྷན་ཅིག་འགྲོགས་ཏེ་། ཡང་དག་པར་རྫོགས་པའི་སངས་རྒྱས་འོད་སྲུང་གི་སྤྱན་སྔར་དོང་ནས་དེ་དག་ཕྱིན་པ་དང་། ཡང་དག་པར་རྫོགས་པའི་སངས་རྒྱས་འོད་སྲུང་གི་སྤྱན་སྔ་ནས་འཇིག་རྟེན་སྐྱོང་བ་བཞི་པོ་དག་གིས་ཆོས་དེ་ཐོས་ནས་དོང་བ་དེ་དག་། དེ་གཉིས་ཀྱིས་མཐོང་ནས་ནམ་མཁའ་ལྡིང་དེ་གཉིས་ཀྱིས་། ཀླུ་དབུགས་འབྱིན་དང་། དབུགས་ཆེར་འབྱིན་གཉིས་ལ་དྲིས་པ་། འགྲོ་བ་ཕ་བི་དག་སུ་ཡིན་། དེ་གཉིས་ཀྱིས་རྒྱས་པར་སྨྲས་པ་དང་། ནམ་མཁའ་ལྡིང་གཉིས་ཀྱིས་སྨྲས་པ་། གལ་ཏེ་དེ་ལྟར་༄༥༤བ་ན༏་བདག་ཅག་གིས་ཀྱང་། ཡང་དག་པར་རྫོགས་པའི་སངས་རྒྱས་འོད་སྲུང་གི་སྤྱན་སྔར་སྐྱབས་སུ་འགྲོ་བ་དང་། བསླབ་པའི་གཞི་རྣམས་བླངས་ལ་སྨོན་ལམ་གདབ་བོ་༎ ཞེས་དེ་གཉིས་ཀྱིས་ཡང་དག་པར་རྫོགས་པའི་སངས་རྒྱས་འོད་སྲུང་ལས་སྐྱབས་སུ་འགྲོ་བ་དང་། བསླབ་པའི་གཞི་རྣམས་བླངས་སོ་༎ དབུགས་འབྱིན་དང་། དབུགས་ཆེར་འབྱིན་གཉིས་ནི་། སླར་བླངས་སོ་༎ དེ་ནས་ལྷན་ཅིག་འདུས་ནས་ཡང་དག་པར་རྫོགས་པའི་སངས་རྒྱས་འོད་སྲུང་གི་ཞབས་གཉིས་ལ་གཏུགས་ནས་སྨོན་ལམ་བཏབ་པ་། ཇི་ལྟར་། འཇིག་རྟེན་སྐྱོང་བ་བཞི་པོ་འདི་དག་གིས་ཡང་དག་པར་རྫོགས་པའི་སངས་རྒྱས་འོད་སྲུང་གི་སྤྱན་སྔར་ཆོས་མཉན་ནས་བདེན་པ་མཐོང་སྟེ་རང་གི་གནས་སུ་མཆིས་པ་དེ་བཞིན་དུ་། བདག་ཅག་ཀྱང་དགེ་བའི་རྩ་བ་འདིས་། འཇིག་རྟེན་སྐྱོང་བ་བཞིར་གྱུར་ཅིང་། བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་འོད་སྲུང་གིས་། བྲམ་ཟེའི་ཁྱེའུ་བླ་མ་ཞེས་བགྱི་བ་གང་ལགས་པ་དེ་ལ་། བྲམ་ཟེའི་ཁྱེའུ་སྐྱེ་རྒུ་རྣམས་ཀྱིས་ཚེ་ལོ་བརྒྱ་ཐུབ་པ་ན་། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤའཀྱ་ཐུབ་པ་ཞེས་བྱ་བར་འགྱུར་རོ་༎ ཞེས་ལུང་བསྟན་པའི་བཅོམ་ལྡན་འདས་དེས་ཀྱང་དེ་བཞིན་དུ་རྫིང་བུ་དལ་གྱིས་འབབ་ཀྱི་འགྲམ་དུ་བདག་ཅག་ལ་ཆོས་བཤད་དེ་། བདག་ཅག་གིས་ཆོས་དེ་ཐོས་ནས་བདེན་པ་མཐོང་སྟེ་། འདི་བཞིན་དུ་རང་གི་གནས་སུ་མཆི་བར་གྱུར་ཅིག་། ཅེས་༄༥༥ཨ་༌༎ བྱས་སོ་༎ དགེ་སློང་དག་། ཇི་སྙམ་དུ་སེམས་། ཀླུ་དང་ནམ་མཁའ་ལྡིང་བཞི་པོ་གང་ཡིན་པ་དེ་དག་ནི་། འཇིག་རྟེན་སྐྱོང་བ་བཞི་པོ་གང་ཡིན་པ་དེ་དག་ཉིད་ཡིན་ཏེ་། དེའི་ཚེ་དེའི་དུས་ཀྱི་དབུགས་འབྱིན་གང་ཡིན་པ་དེ་ནི་། ཡུལ་འཁོར་སྐྱོང་འདི་ཉིད་ཡིན་ནོ་༎ དབུགས་ཆེར་འབྱིན་གང་ཡིན་པ་དེ་ནི་། འཕགས་སྐྱེས་པོ་ཡིན་ནོ་༎ འགྲོ་བའི་དབང་ཕྱུག་ནི་། མིག་མི་བཟང་ཡིན་ནོ་༎ གཙུག་གི་དབང་ཕྱུག་ནི་། རྣམ་ཐོས་ཀྱི་བུ་ཡིན་ཏེ་། དེའི་ཚེ་དེའི་དུས་ན་འདི་དག་གིས་ཡང་དག་པར་རྫོགས་པའི་སངས་རྒྱས་འོད་སྲུང་གི་སྤྱན་སྔར་སྐྱབས་སུ་འགྲོ་བ་དང་། བསླབ་པའི་གཞི་རྣམས་བླངས་ཤིང་། སྨོན་ལམ་བཏབ་པ་གང་ཡིན་པ་དེའི་ལས་ཀྱི་རྣམ་པར་སྨིན་པས་། འཇིག་རྟེན་སྐྱོང་བ་བཞིར་གྱུར་ཅིང་། ངའི་སྤྱན་སྔར་བདེན་པ་མཐོང་བར་བྱས་ནས་རང་གི་གནས་སུ་སོང་ངོ་༎ ཆོས་བཤད་པ་དྲང་སྲོང་ཀེ་ནའི་བུས་ཐོས་ནས་མཆོག་ཏུ་དགའ་བ་སྐྱེས་ཏེ་། བཅོམ་ལྡན་འདས་ལ་མངོན་པར་དད་པར་གྱུར་ཏོ་༎ དེ་ནས་བཅོམ་ལྡན་འདས་ཀྱིས་དེའི་བསམ་པ་དང་། བག་ལ་ཉལ་དང་། ཁམས་དང་། རང་བཞིན་མཁྱེན་ནས་། གང་ཐོས་ནས་མོད་ལ་དྲང་སྲོང་ཀེ་ནའི་བུས་འཕགས་པའི་བདེན་པ་རྣམས་མངོན་པར་རྟོགས་ནས་ཕྱིར་མི་འོང་བའི་འབྲས་བུ་མངོན་སུམ་དུ་བྱས་པ་དེ་ལྟ་བུའི་ཆོས་བཤད་པ་མཛད་དོ་༎ དེ་ནས་དེ་རྟོགས་པའི་དད་པ་དང་ལྡན་པར་གྱུར་ནས་། བཏུང་བ་བརྒྱད་པོ་། ཅོ་ཙའི་བཏུང་བ་དང་། ཆུ་ཤིང་གི་འབྲས་༄༥༥བ་བུའི་བཏུང་བ་དང་། རྒྱ་ཤུག་གི་བཏུང་བ་དང་། ཨཨ་ཤབ༹་ཐའི་བཏུང་བ་དང་། ཨཽ་དུམ་བ་རའི་བཏུང་བ་དང་། རྩུབ་འགྱུར་གྱི་བཏུང་བ་དང་། འབྲ་གོའི་བཏུང་བ་དང་། རྒུན་གྱི་བཏུང་བ་ཁྱེར་ཏེ་། བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་། བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། བཏུང་བ་བརྒྱད་པོ་འདི་དག་ནི་། སྔོན་གྱི་དྲང་སྲོང་རྣམས་ཀྱིས་བསྟོད་ཅིང་བསྔགས་པ་ལགས་ཀྱི་། བཅོམ་ལྡན་འདས་ཐུགས་བརྩེ་བ་ཉེ་བར་བཟུང་སྟེ་བཞེས་སུ་གསོལ་། བཅོམ་ལྡན་འདས་ཀྱིས་དྲང་སྲོང་ཀེ་ནའི་བུ་ལ་ཐུགས་བརྩེ་བས་ཉེ་བར་དགོངས་ནས་། བཏུང་བ་བརྒྱད་པོ་དག་བཞེས་སོ་༎ བཞེས་ནས་དགེ་སློང་རྣམས་ལ་བཀའ་སྩལ་པ་། དགེ་སློང་དག་། བཏུང་བ་བརྒྱད་པོ་འདི་དག་དུས་སུ་སྦྱིན་ལེན་བྱས་། དུས་སུ་མཉེས་། དུས་སུ་བཙགས་སོ་༎ དུས་སུ་བྱིན་གྱིས་བརླབས་ན་། དུས་སུ་ལོངས་སྤྱད་པར་བྱ་ཞིང་། དུས་མ་ཡིན་པར་ལོངས་སྤྱད་པར་མི་བྱ་ལ་། ནམ་གྱི་ཐུན་དང་པོ་ཐལ་ནས་ལོངས་སྤྱད་པར་མི་བྱའོ་༎ བཏུང་བ་བརྒྱད་པོ་འདི་དག་དུས་སུ་བྱིན་ལེན་བྱས་ལ་། དུས་མ་ཡིན་པར་མཉེས་། དུས་མ་ཡིན་པར་བཙགས་། དུས་མ་ཡིན་པར་བྱིན་གྱིས་བརླབས་པ་ན་། ལོངས་སྤྱད་པར་མི་བྱའོ་༎ བཏུང་བ་བརྒྱད་པོ་འདི་དག་དུས་སུ་བྱིན་ལེན་བྱས་། དུས་སུ་མཉེས་། དུས་མ་ཡིན་པར་བཙགས་། དུས་མ་ཡིན་པར་བྱིན་གྱིས་བརླབས་པ་ནི་། ལོངས་སྤྱད་པར་མི་བྱའོ་༎ བཏུང་བ་བརྒྱད་པོ་འདི་དག་དུས་མ་ཡིན་པར་སྦྱིན་ལེན་བྱས་ལ་། དུས་མ་ཡིན་༄༥༦ཨ་༌༎ པར་མཉེས་། དུས་མ་ཡིན་པར་བཙགས་པ་ནི་། ཟས་ཀྱི་འོག་ཏུ་ཡང་ལོངས་སྤྱད་པར་མི་བྱ་ལ་། ནམ་གྱི་ཆ་སྟོད་འདས་ན་ཡང་ལོངས་སྤྱད་པར་མི་བྱའོ་༎ དེ་ནས་དྲང་སྲོང་ཀེ་ནའི་བུ་སྟན་ལས་ལངས་ཏེ་། བླ་གོས་ཕྲག་པ་གཅིག་ཏུ་གཟར་ནས་། བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་དེ་། བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ཏུ་སང་བདག་གིས་གདུགས་ཚོད་སྦྱོར་ཞིང་མཆིས་ན་། གནང་བར་མཛད་དུ་གསོལ་། བཅོམ་ལྡན་འདས་ཀྱིས་དྲང་སྲོང་ཀེ་ནའི་བུ་ལ་ཅང་མི་གསུང་བས་གནང་ངོ་༎ དེ་ནས་དྲང་སྲོང་ཀེ་ནའི་བུ་བཅོམ་ལྡན་འདས་ཅང་མི་གསུང་བས་གནང་བར་རིག་ནས་། སྟན་ལས་ལངས་ཏེ་སོང་ངོ་༎ བཅོམ་ལྡན་འདས་ཀྱང་རྫིང་བུ་དལ་གྱིས་འབབ་ཀྱི་འགྲམ་ནས་མི་སྣང་བར་མཛད་དེ་། དགེ་སློང་གི་དགེ་འདུན་དང་ཐབས་ཅིག་ཏུ་ཨཽ་དུ་མར་གཤེགས་སོ་༎ དེ་ནས་དྲང་སྲོང་ཀེ་ནའི་བུ་ནམ་མ་ལངས་པར་ལངས་ནས་ནང་མི་རྣམས་ལ་སྨྲས་པ་། འཕགས་པ་དག་། བཞེངས་ཤིག་། བཞིན་བཟང་དག་། ལོངས་ཤིག་། ཤིང་དག་གཤེགས་ཤིག་། མེ་བུས་ཤིག་། ཞལ་ཟས་དག་བྲིམ་པར་གྱིས་ཤིག་། བཀད་ས་དག་བྱི་དོར་གྱིས་ཤིག་། དེའི་ཚེ་དྲང་སྲོང་ཀེ་ནའི་སྲིང་མོའི་བུ་། དྲང་སྲོང་རི་བོ་ཞེས་བྱ་བས་དེ་ཉིད་དུ་ནུབ་མོ་གནས་བཏབ་པ་ལས་། དྲང་སྲོང་རི་བོས་། དྲང་སྲོང་ཀེ་ནའི་བུ་ནམ་མ་ལངས་པར་ལངས་ནས་ནང་མི་རྣམས་༄༥༦བ་ལ་སྨྲ་བ་ཐོས་སོ་༎ ཐོས་ནས་ཀྱང་དྲང་སྲོང་ཀེ་ནའི་བུ་ལ་འདི་སྐད་ཅེས་སྨྲས་སོ་༎ དྲང་སྲོང་། ཅི་། ཁྱོད་ཚངས་པ་མཚུངས་པར་སྤྱོད་པ་རྣམས་མགྲོན་དུ་བོས་སམ་། ཡུལ་མ་ག་དྷའི་རྒྱལ་པོ་བཟོ་སྦྱངས་གཟུགས་ཅན་སྙིང་པོ་འམ་། ཕོ་བྲང་འཁོར་ན་གནས་པའི་སྐྱེ་བོའི་ཚོགས་སམ་། དྲང་སྲོང་གི་ཆོས་ཇི་ལྟར་འདོད་པ་ཡོངས་སུ་རྫོགས་སམ་། དེས་སྨྲས་པ་། རི་བོ་། ཁོ་བོ་ནི་། ཚངས་པ་མཚུངས་པར་སྤྱོད་པ་རྣམས་མགྲོན་དུ་བོས་པ་ཡང་མ་ཡིན་། ཡུལ་མ་ག་དྷའི་རྒྱལ་པོ་བཟོ་སྦྱངས་གཟུགས་ཅན་སྙིང་པོ་ཡང་མ་ཡིན་། ཕོ་བྲང་འཁོར་ན་གནས་པའི་སྐྱེ་བོའི་ཚོགས་ཀྱང་མ་ཡིན་། དྲང་སྲོང་གི་ཆོས་ཇི་ལྟར་འདོད་པ་ཡོངས་སུ་རྫོགས་པ་ཡང་མ་ཡིན་གྱི་། འོན་ཀྱང་ཁོ་བོས་སངས་རྒྱས་ལ་སོགས་པ་དགེ་སློང་གི་དགེ་འདུན་གདུགས་ཚོད་ལ་སྤྱན་དྲངས་སོ་༎ དེས་སངས་རྒྱས་ཞེས་བྱ་བའི་སྒྲ་སྔོན་མ་ཐོས་པ་ཐོས་ནས་། བ་སྤུ་ཐམས་ཅད་ཟིང་ཞེས་བྱེད་ནས་། གུས་པ་དང་བཅས་པས་དྲིས་པ་། དྲང་སྲོང་། སངས་རྒྱས་ཞེས་བྱ་བ་དེ་། ཅི་ཞིག་ཡིན་། རི་བོ་། དགེ་སྦྱོང་གོའུ་ཏ་མ་ཤའཀྱའི་སྲས་། ཤའཀྱའི་རིགས་ལས་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ་། དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་ནས་། དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་ཞིག་ཡོད་དེ་། རི་བོ་། སངས་རྒྱས་ཞེས་བྱ་བ་ནི་། དེ་ཡིན་ནོ་༎ རི་བོས་སྨྲས་པ་། དྲང་སྲོང་། དགེ་འདུན་ཞེས་བྱ་བ་དེ་། ཅི་ཞིག་ཡིན་། དྲང་སྲོང་ཀེ་ནའི་བུས་སྨྲས་པ་། རི་བོ་། རྒྱལ་རིགས་ཀྱི་བུ་རྣམས་༄༥༧ཨ་༌༎ ལས་ཀྱང་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ་། དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་བ་ཡང་ཡོད་། བྲམ་ཟེའི་རིགས་དང་། རྗེའུ་རིགས་དང་། དམངས་རིགས་ཀྱི་བུ་རྣམས་ལས་ཀྱང་ཞེས་བྱ་བ་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རབ་ཏུ་བྱུང་བ་དེ་ཉིད་ཀྱི་རྗེས་སུ་རབ་ཏུ་བྱུང་བ་ཡོད་དེ་ཞེས་བྱ་བའི་བར་གོང་མ་བཞིན་དུ་སྟེ་། རི་བོ་། འདི་ནི་། དགེ་འདུན་ཞེས་བྱའོ་༎ རི་བོ་། དགེ་འདུན་འདི་དང་། སྔར་སྨོས་པའི་སངས་རྒྱས་ཏེ་། སངས་རྒྱས་ལ་སོགས་པ་དགེ་སློང་གི་དགེ་འདུན་འདི་ཁོ་བོས་གདུགས་ཚོད་ལ་སྤྱན་དྲངས་སོ་༎ དེ་ནས་དྲང་སྲོང་རི་བོས་སངས་རྒྱས་ལ་དམིགས་པའི་དྲན་པས་ནང་པར་སྔར་ལངས་ཏེ་། འཁོར་ལྔ་བརྒྱ་དང་བཅོམ་ལྡན་འདས་གང་ན་བ་དེར་དོང་སྟེ་ཕྱིན་པ་དང་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ་། ཕྱོགས་གཅིག་ཏུ་འདུག་ནས་། དྲང་སྲོང་རི་བོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། ལེགས་པར་གསུངས་པའི་ཆོས་འདུལ་བ་ལ་བདག་རབ་ཏུ་བྱུང་བ་དང་། བསྙེན་པར་རྫོགས་པ་དགེ་སློང་གི་དངོས་པོ་ཐོབ་པ་ལྟ་ན་། བདག་། བཅོམ་ལྡན་འདས་ཀྱི་སྤྱན་སྔར་ཚངས་པར་སྤྱད་པར་བགྱིའོ་༎ དྲང་སྲོང་རི་བོ་འཁོར་ལྔ་བརྒྱས་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བ་དང་། བསྙེན་པར་རྫོགས་པ་དགེ་སློང་གི་དངོས་པོ་ཐོབ་པར་གྱུར་ཏོ་༎༎ ༄༥༧བ་འདུལ་བ་གཞི་། བམ་པོ་ང་དགུ་པ་། དེ་ནས་དྲང་སྲོང་ཀེ་ནའི་བུས་དེ་ཉིད་ཀྱི་ནུབ་མོ་ནས་གཙང་ཞིང་བསོད་པའི་བཟའ་བ་དང་། བཅའ་བ་དག་ཅེས་བྱ་བ་ནས་བསྟབས་ཤིང་ཚིམ་པར་བྱས་སོ་༎ ཞེས་བྱ་བའི་བར་གོང་མ་བཞིན་དུའོ་༎ དེས་སངས་རྒྱས་ལ་སོགས་པ་དགེ་སློང་གི་དགེ་འདུན་གདུགས་ཚོད་གསོལ་བ་ན་། རི་བོ་རབ་ཏུ་བྱུང་བ་མཐོང་ནས་། དེས་སྨྲས་པ་། རི་བོ་། ཁྱོད་རབ་ཏུ་བྱུང་ངམ་། རབ་ཏུ་བྱུང་ངོ༏་༏ལེགས་པར་བྱས་སོ་༎ ཤིན་ཏུ་ལེགས་པར་བྱས་སོ་༎ ཁོ་བོ་ཡང་སངས་རྒྱས་ལ་སོགས་པ་དགེ་སློང་གི་དགེ་འདུན་གདུགས་ཚོད་གསོལ་ཟིན་ནས་རབ་ཏུ་འབྱུང་ངོ་༎ དེ་ནས་དྲང་སྲོང་ཀེ་ནའི་བུས་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་རྣམ་གྲངས་དུ་མར་གཙང་ཞིང་བསོད་པའི་བཟའ་བ་དང་བཅའ་པ་དག་། རང་གི་ལག་ནས་བསྟབས་ཤིང་ཚིམ་པར་བྱས་སོ་༎ བཅོམ་ལྡན་འདས་ཀྱིས་གསོལ་ཟིན་ནས་ཕྱག་བཅབས་ཏེ་ལྷུང་བཟེད་གྱུ་བར་རིག་ནས་། སྟན་ཆེས་དམའ་བ་ཞིག་བླངས་ཏེ་། བཅོམ་ལྡན་འདས་ཀྱི་སྤྱན་སྔར་ཆོས་མཉན་པའི་ཕྱིར་འདུག་གོ་། དེ་ནས་བཅོམ་ལྡན་འདས་ཀྱིས་དེ་ལ་ཡོན་བསྔོ་བ་དང་། ཆོས་བཤད་པ་མཛད་ནས་གཤེགས་སོ་༎ དེ་ནས་དྲང་སྲོང་ཀེ་ནའི་བུས་རྒྱུ་ལྷག་དེ་དག་ཐམས་ཅད་བཏང་བའི་ཆོས་བྱས་ནས་། འཁོར་ལྔ་བརྒྱ་དང་བཅོམ་ལྡན་འདས་གང་ན་བ་དེར་དོང་སྟེ་ཕྱིན་པ་དང་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ་། ཕྱོགས་གཅིག་ཏུ་འདུག་ནས་། དྲང་སྲོང་ཀེ་ནའི་བུས་བཅོམ་ལྡན་འདས་ལ་འདི་༄༥༨ཨ་༌༎ སྐད་ཅེས་གསོལ་ཏོ་༎ བཙུན་པ་། ལེགས་པར་གསུངས་པའི་ཆོས་འདུལ་བ་ལ་བདག་རབ་ཏུ་བྱུང་བ་དང་། བསྙེན་པར་རྫོགས་པ་དགེ་སློང་གི་དངོས་པོ་ཐོབ་པ་ལྟ་ན་། བཅོམ་ལྡན་འདས་ཀྱི་སྤྱན་སྔར་བདག་ཚངས་པར་སྤྱད་པར་བགྱིའོ་༎ དྲང་སྲོང་ཀེ་ནའི་བུས་འཁོར་ལྔ་བརྒྱ་དང་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བ་དང་། བསྙེན་པར་རྫོགས་པ་དགེ་སློང་གི་དངོས་པོ་ཐོབ་པར་གྱུར་ཏོ་། དེ་ནས་བཅོམ་ལྡན་འདས་རབ་ཏུ་བྱུང་ཞིང་བསྙེན་པར་རྫོགས་པའི་དགེ་སློང་སྟོང་པོ་དེ་དང་། འབབ་ཆུ་རབ་ཏུ་བཟང་མོའི་འགྲམ་དུ་ཨཨ་མྲའི་ཚལ་གདུགས་ལྟ་བུར་དབྱར་གནས་པར་ཞལ་གྱིས་བཞེས་སོ་༎ དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་བྲམ་ཟེ་ཀ་བི་ན་ལ་དགེ་སློང་ལྔ་བརྒྱ་གཏད་དོ་༎ ཚེ་དང་ལྡན་པ་མོའུ་འགལ་གྱི་བུ་ཆེན་པོ་ལ་ཉིས་བརྒྱ་ལྔ་བཅུ་གཏད་དོ་༎ ཚེ་དང་ལྡན་པ་ཤའ་རིའི་བུ་ལ་ཉིས་བརྒྱ་ལྔ་བཅུ་གཏད་དོ་༎ དེ་ནས་ཚེ་དང་ལྡན་པ་བྲམ་ཟེ་ཀ་བི་ནས་གདམས་ངག་ཕོག་པ་གང་དག་ཡིན་པ་དེ་དག་ནི་། ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པའི་འབྲས་བུ་མངོན་སུམ་དུ་བྱས་སོ་དག་ནི་། ༎ ཚེ་དང་ལྡན་པ་མོའུ་འགལ་གྱི་བུ་ཆེན་པོའི་གང་དག་ཡིན་པ་དེ་དག་དག་ནི་། ༎ ནི་། ཕྱིར་མི་འོང་བའི་འབྲས་བུའོ་༎ ཚེ་དང་ལྡན་པ་ཤའ་རིའི་བུའི་གང་དག་ཡིན་པ་དེ་དག་ནི་། རྒྱུན་དུ་ཞུགས་པའི་འབྲས་བུའོ་༎ དགེ་སློང་རྣམས་ཐེ་ཚོམ་སྐྱེས་ནས་ཐེ་ཚོམ་ཐམས་ཅད་གཅོད་པ་། སངས་རྒྱས་བཅོམ་ལྡན་འདས་ལ་༄༥༨བ་ཞུས་པ་། བཙུན་པ་། བཅོམ་ལྡན་འདས་ཀྱིས་ཚེ་དང་ལྡན་པ་ཤའ་རིའི་བུ་ནི་། ཤེས་རབ་ཆེ་བ་རྣམས་དང་། ཚེ་དང་ལྡན་བ་མོའུ་འགལ་གྱི་བུ་ཆེན་པོ་ནི་། མཐུ་ཆེ་བ་དང་རྫུ་འཕྲུལ་ཆེ་བ་རྣམས་ཀྱི་མཆོག་ཏུ་བསྟན་ལགས་ན་། འོན་ཀྱང་ཚེ་དང་ལྡན་པ་བྲམ་ཟེ་ཀ་བི་ནས་གདམས་ངག་ཕོག་བ་གང་ལགས་པ་དེ་དག་ནི་། དགྲ་བཅོམ་པ་། ཚེ་དང་ལྡན་པ་མོའུ་འགལ་གྱི་བུ་ཆེན་པོའི་གང་དག་ལགས་པ་དེ་དག་ནི་། ཕྱིར་མི་འོང་བའི་འབྲས་བུ་། ཚེ་དང་ལྡན་པ་ཤའ་རིའི་བུའི་གང་དག་ལགས་པ་དེ་དག་ནི་། རྒྱུན་དུ་ཞུགས་པའི་འབྲས་བུ་མངོན་སུམ་དུ་བགྱིས་པ་ལ་གཟིགས་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ད་ལྟར་དུ་མ་ཟད་། ཇི་ལྟར་འདས་པའི་དུས་ན་ཡང་ཀ་བི་ནའི་གདམས་ངག་ཕོག་པ་གང་ཡིན་པ་དེ་དག་ནི་། གཟུགས་མེད་པའི་ཁམས་ལ་རབ་ཏུ་བཀོད་། མོའུ་འགལ་གྱི་བུ་ཆེན་པོའི་གང་དག་ཡིན་པ་དེ་དག་ནི་། གཟུགས་ཀྱི་ཁམས་དང་། ཤའ་རིའི་བུའི་གང་དག་ཡིན་པ་དེ་ནི་། མངོན་པར་ཤེས་པ་ལྔ་ལ་རབ་ཏུ་བཀོད་པ་དེ་ཉོན་ཅིག་། དགེ་སློང་དག་། སྔོན་བྱུང་བ་། དགོན་པའི་གནས་ཤིག་ན་དྲང་སྲོང་གཉིས་ཤིག་གནས་ཏེ་། སོ་སོར་འཁོར་ལྔ་བརྒྱ་ལྔ་བརྒྱ་ཡོད་དོ་༎ ཇི་ཙམ་དུས་གཞན་ཞིག་ན་དེ་གཉིས་ལས་གཅིག་ཤི་ནས་། དེའི་བྲམ་ཟེའི་ཁྱེའུ་རྣམས་བླ་མ་དང་བྲལ་བའི་སྡུག་བསྔལ་དང་། ཡིད་མི་བདེ་བས་གདུངས་ནས་ཕན་ཚུན་འཕྱན་འཕྱན་ནས་། དྲང་སྲོང་གཅིག་ཤོས་དེའི་དྲུང་དུ་འོངས་པ་དང་། དེས་དེ་རྣམས་མིག་མཆི་མས་གང་༄༥༩ཨ་༌༎ བ་མཐོང་ནས་དྲིས་པ་། བྲམ་ཟེའི་ཁྱེའུ་དག་། ཁྱོད་ཀྱི་མཁན་པོ་དེ་གར་སོང་། གུམ་མོ་༎ དེས་བསམ་པ་། བདག་འདས་ན་བྲམ་ཟེའི་ཁྱེའུ་རྣམས་འདི་འདྲ་བའི་གནས་སྐབས་སུ་འགྱུར་གྱི་། མ་ལ་བདག་གིས་འདི་དག་བསྡུ་བར་བྱའོ་༎ སྙམ་ནས་། དེས་དེ་རྣམས་དབུགས་ཕྱུང་སྟེ་བསྡུས་སོ་༎ ཇི་ཙམ་དུས་གཞན་ཞིག་ན་། དྲང་སྲོང་དེ་ཡང་ནད་ཀྱིས་ཐེབས་བར་གྱུར་ནས་དེའི་སློབ་མ་མཆོག་གསུམ་ཡོད་པ་ལ་། དེས་གཅིག་ལ་ལྔ་བརྒྱ་། གཉིས་པ་ལ་ཉིས་བརྒྱ་ལྔ་བཅུ་། གསུམ་པ་ལ་ནི་། ཉིས་བརྒྱ་ལྔ་བཅུ་གཏད་དོ་༎ དེ་ནི་། འཆི་བའི་ཆོས་དང་ལྡན་པར་གྱུར་ཏོ་༎ དེ་ལ་ལྔ་བརྒྱ་གཏད་པ་གང་ཡིན་པ་དེས་ནི་། ཇི་ལྟར་གཟུགས་མེད་པའི་ཁམས་ལ་བཀོད་པ་དེ་ལྟར་གདམས་ངག་ཕོག་གོ་། ཉིས་བརྒྱ་ལྔ་བཅུ་གཏད་པ་གང་ཡིན་པ་དེས་ནི་། ཇི་ལྟར་གཟུགས་ཀྱི་ཁམས་ལ་བཀོད་པ་དེ་ལྟར་གདམས་ངག་ཕོག་གོ་། ཉིས་བརྒྱ་ལྔ་བཅུ་ཕོག་པ་གཅིག་ཤོས་ཀྱིས་ནི་། ཇི་ལྟར་མངོན་པར་ཤེས་པ་ལྔ་ལ་བཀོད་པ་དེ་ལྟར་གདམས་ངག་ཕོག་གོ་། དགེ་སློང་དག་། ཇི་སྙམ་དུ་སེམས་། དེའི་ཚེ་དེའི་དུས་ཀྱི་དྲང་སྲོང་བྲམ་ཟེའི་ཁྱེའུ་ལྔ་བརྒྱ་གཟུགས་མེད་པའི་ཁམས་ལ་འགོད་པ་གང་ཡིན་པ་དེ་ནི་། དགེ་སློང་ཀ་བི་ན་འདི་ཉིད་ཡིན་ནོ་༎ ཉིས་བརྒྱ་ལྔ་བཅུ་གཟུགས་ཀྱི་ཁམས་ལ་རབ་ཏུ་འགོད་པ་གང་ཡིན་པ་དེ་ནི་། དགེ་སློང་མོའུ་འགལ་གྱི་བུ་འདི་ཉིད་ཡིན་ནོ་༎ གཅིག་ཤོས་ཀྱིས་ཉིས་བརྒྱ་ལྔ་བཅུ་མངོན་པར་ཤེས་པ་ལྔ་ལ་རབ་ཏུ་བཀོད་པ་གང་ཡིན་པ་དེ་ནི་། དགེ་༄༥༩བ་སློང་ཤའ་རིའི་བུ་འདི་ཉིད་ཡིན་ནོ་༎ འོན་ཀྱང་དགེ་སློང་ཀ་བི་ནས་གདམས་ངག་ཕོག་པ་གང་ཡིན་པ་དེ་དག་ནི་། དབང་པོ་རྣོན་པོ་ཡིན་ནོ་༎ མོའུ་འགལ་གྱི་བུའི་གང་དག་ཡིན་པ་དེ་དག་ནི་། དབང་པོ་འབྲིང་པོ་ཡིན་ནོ༏་༏ཤའ་རིའི་བུའི་གང་དག་ཡིན་པ་དེ་དག་ནི་། དབང་པོ་རྟུལ་པོ་ཡིན་ནོ་༎ གལ་ཏེ་ཤའ་རིའི་བུས་གདམས་ངག་མ་ཕོག་པར་གྱུར་ན་། དེ་དག་གིས་དྲོ་བར་གྱུར་པ་ཡང་རྟོགས་པར་མི་འགྱུར་རོ་༎ ཀེ་ནའི་བུ་ནི་རལ་པ་ཅན་༎ ཇི་ལྟར་སངས་རྒྱས་སྔགས་བརྗོད་པ་༎ རབ་ཏུ་དང་བའི་སེམས་ཀྱིས་ནི་༎ ཐམས་ཅད་མཐུན་པར་མཉན་པར་གྱིས་༎ ཀེ་ནའི་བུ་ཡི་ཁྱིམ་དུ་ནི་༎ དུས་གཅིག་ཅིག་ནི་སྟོན་པ་པོ་༎ དཔའ་ཆེན་ཉན་ཐོས་ཐབས་ཅིག་ཏུ་༎ གདུགས་ཚོད་ལ་ནི་སྤྱན་དྲངས་སོ་༎ ཀེ་ནའི་བུ་ཡི་ཁྱིམ་དུ་ནི་༎ ཟས་ཀྱི་ཞལ་ཏ་བྱེད་པ་དག་། བྲམ་ཟེ་རི་བོས་མཐོང་གྱུར་ཏེ་༎ མཐོང་ནས་ཀེ་ནའི་བུ་ལ་དྲིས་༎ བག་མ་ལེན་ཏམ་འོན་ཏེ་ཅི་༎ རྒྱལ་པོ་ཡུལ་འཁོར་མགྲོན་བོས་སམ་༎ ཁྱོད་ཀྱི་མཆོད་སྦྱིན་ཆེ་དུས་སམ་༎ དྲིས་པ་དེ་ནི་བདག་ལ་སྨྲོས་༎ བདག་ནི་བག་མ་མི་ལེན་ལ་༎ རྒྱལ་པོའམ་ཡུལ་འཁོར་མགྲོན་མ་བོས་༎ བདག་གིས་སངས་རྒྱས་སེམས་དཔའ་མཆོག་། གདུགས་ཚོད་ལ་ནི་སྤྱན་དྲངས་སོ་༎ རི་བོ་སངས་རྒྱས་སྒྲ་ཐོས་ནས་༎ ཡིད་སྐྱོ་བ་ནི་སྐྱེས་གྱུར་ཏེ་༎ སངས་རྒྱས་དེ་ཅི་ཀེ་ནའི་བུ་༎ དྲིས་པ་དེ་ནི་བདག་ལ་སྨྲོས་༎ ཤའཀྱའི་རིགས་ལས་སྐྱེས་པ་ཡི་༎ སྟོན་པ་གང་ཟག་ཟླ་མེད་ཡོད་༎ དེ་ནི་ཆོས་ཀུན་བློ་ལྡན་པས་༎ དེ་བས་སངས་རྒྱས་ཞེས་བྱའོ་༎ འདུས་བྱས་འཇིག་པར་འགྱུར་བའི་ཆོས་༎ ༄༦༠ཨ་༌༎ འདས་པ་སངས་རྒྱས་ཀྱིས་གཟིགས་ལ་༎ དེ་བཞིན་མ་འོངས་པ་གཟིགས་ཤིང་༎ ད་ལྟར་བྱུང་བ་རྣམས་ཀྱང་གཟིགས་༎ མངོན་ཤེས་བྱ་བ་ཇི་སྙེད་པ་༎ དེ་ཀུན་རྟོགས་པས་ཐམས་ཅད་རིག་། ཐམས་ཅད་མཁྱེན་ཅིང་ཐམས་ཅད་གཟིགས་༎ དེ་བས་སངས་རྒྱས་ཞེས་བྱའོ་༎ མངོན་པར་ཤེས་བྱ་མངོན་ཤེས་བྱས་༎ བསྒོམ་པར་བྱ་བ་རྣམས་ཀྱང་བསྒོམས་༎ སྤང་བར་བྱ་རྣམས་སྤངས་པས་ན་༎ དེ་བས་སངས་རྒྱས་ཞེས་བྱའོ་༎ གང་ཞིག་བལྟམས་པར་གྱུར་པ་ན་༎ རྒྱ་མཚོ་རི་བོར་བཅས་པ་ཡི་༎ ས་འདི་རབ་ཏུ་ག-ཡོ་མཛད་པ་༎ དེ་ལ་ཐལ་སྦྱར་ཕྱག་འཚལ་ལོ་༎ གང་གིས་བདུད་དང་ནག་པོ་ཡི་༎ རྩ་ལག་བཞོན་བཅས་བཅོམ་ནས་ནི་༎ དེ་བཞིན་གཤེགས་ཀྱི་སྟོབས་ཐོབ་པ་༎ དེ་ལ་ཐལ་སྦྱར་ཕྱག་འཚལ་ལོ་༎ ཝའ་ར་ནའ་སིའི་གྲོང་བཞུད་ནས་༎ གང་གིས་རྣམ་པ་བཅུ་གཉིས་པའི་༎ ཆོས་ཀྱི་འཁོར་ལོ་དེ་བསྐོར་བ་༎ དེ་ལ་ཐལ་སྦྱར་ཕྱག་འཚལ་ལོ་༎ གང་གིས་འདོད་ཆགས་བཅིང་བས་བཅིངས་༎ འདོད་ཆགས་ཞེ་སྡང་གིས་གདུངས་པའི་༎ སེམས་ཅན་མང་པོ་གྲོལ་མཛད་པ་༎ དེ་ལ་ཐལ་སྦྱར་ཕྱག་འཚལ་ལོ་༎ སངས་རྒྱས་བཅོམ་ལྡན་འདས་གང་ཞིག་། རྣམ་འདྲེན་དེ་ནི་ཇི་སྲིད་ན་༎ ཤའཀྱའི་སྲས་པོ་འོད་མཛད་ལ་༎ དེ་རིང་ཉིད་ནས་སྐྱབས་སུ་འགྲོ་། ཚལ་སྡུག་ཡིད་དུ་འོང་བ་དེ་༎ གང་ན་བར་ནི་བྲམ་ཟེའི་ཆོས་༎ དྲི་ཟའི་རྒྱལ་པོ་ལྟ་བུ་ཡི་༎ སངས་རྒྱས་བླ་མེད་མཐོང་བར་འགྱུར་༎ ན་བཟའ་༄༦༠བ་ངུར་སྨྲིག་འོད་ལྡན་དེ་༎ གསེར་འོད་ཉི་མའི་འོད་ཟེར་ཅན་༎ དེ་བཞིན་གསེར་ནི་བཙོ་མ་ཡི་༎ གསེར་ལས་གཟུགས་ནི་བྱས་པ་བཞིན་༎ སའ་ལ་ཤིང་གི་མེ་ཏོག་དང་༎ ཀར་ནི་ཀ་རའི་མེ་ཏོག་འདྲ་༎ རིན་ཆེན་སྣ་ཚོགས་སྤྲས་པ་ཡི་༎ རིན་ཆེན་མཆོད་སྡོང་ཇི་བཞིན་ནོ་༎ ནྱ་གྲོ་དྷ་ལྟ་བུར་ནི་༎ ཆུ་ཞེང་གབ་པར་གྱུར་བ་དང་༎ ཁོར་ཡུག་འདོམ་གང་འོད་ཀྱིས་ནི་༎ ཀུན་ནས་སྣང་བ་དག་ཏུ་མཛེས་༎ རྒྱལ་སྲིད་རྒྱལ་དང་ཉེ་དུར་བཅས་༎ འདོད་པ་ཀུན་དགའ་སྤངས་ནས་ནི་༎ རབ་ཏུ་བྱུང་བར་མངོན་བྱུང་བའི་༎ ཐོབ་པ་དབེན་པ་རྣམས་ལ་དགྱེས་༎ སྤོས་ངད་ལྡང་བའི་སེང་གེ་ནི་༎ ནགས་སུ་འཇིགས་པ་མེད་པ་ལྟར་༎ སེང་གེ་ལྟ་བུར་བསྙེངས་མེད་གསུངས་༎ བྲམ་ཟེ་སངས་རྒྱས་མཐོང་བར་འགྱུར་༎ ཞལ་འཛུམ་འཇམ་པའི་གསུང་དང་ནི་༎ ཚངས་པའི་གསུང་དང་སྙན་པའི་གསུང་༎ རྔ་ཡི་སྒྲ་ཡི་གསུང་ལྟ་བུའི་༎ སངས་རྒྱས་བྲམ་ཟེ་མཐོང་བར་འགྱུར་༎ ཟླ་བ་དག་པ་ནམ་མཁའ་ལ་༎ རྒྱུ་སྐར་རྣམས་ཀྱིས་ཡོངས་བསྐོར་བའི་༎ ཟླ་བའི་དཀྱིལ་འཁོར་ལྟ་བུ་ཡི་༎ སངས་རྒྱས་བྲམ་ཟེ་མཐོང་བར་འགྱུར་༎ ཉི་མའི་འོད་ཟེར་དང་ལྡན་པ་༎ ནམ་མཁའི་ངོས་ལ་མཛེས་པ་ལྟའི་༎ སངས་རྒྱས་མུན་དང་བྲལ་གྱུར་ཅིང་༎ མཛེས་པ་བྲམ་ཟེ་མཐོང་བར་འགྱུར་༎ ཇི་ལྟར་བྱ་བའི་ཁྱུ་མཆོག་ནི་༎ ནོག་དང་ལྡན་པའི་ག-ཡོག་གནས་ལྡན་༎ སྐྱེས་བུ་ཁྱུ་མཆོག་སྟོབས་བཅུ་ལྡན་༎ སངས་རྒྱས་བྲམ་ཟེ་མཐོང་བར་འགྱུར་༎ རྒྱ་མཚོ་དག་ནི་གཏིང་ཟབ་པའི་༎ ཆུ་ཆེན་ཚད་གཟུང་མེད་པ་ལྟའི་༎ སངས་རྒྱས་བསམ་གཏན་པ་ཡི་མཆོག་། བསམ་གྱིས་མི་༄༦༡ཨ་༌༎ ཁྱབ་བླ་མེད་མཐོང་༎ ནག་པོའི་ཕྱོགས་ལས་ངེས་བྱུང་བའི་༎ ཉི་མ་མཁའ་ལ་གསལ་བ་དང་༎ མེ་ཡི་ཕུང་པོ་འབར་བ་ལྟའི་༎ གོའུ་ཏམ་སངས་རྒྱས་མཐོང་བར་འགྱུར་༎ ཇི་ལྟར་འཁོར་ལོ་སྒྱུར་རྒྱལ་པོ་༎ ཞམ་རིང་བྱེད་པས་ཡོངས་བསྐོར་ལྟར་༎ དེ་བཞིན་རྫོགས་པའི་སངས་རྒྱས་ནི་༎ དགྲ་བཅོམ་རྣམས་ཀྱིས་མདུན་བྱས་མཛེས་༎ འདོད་པ་རྣམས་ལ་དབང་སྒྱུར་དང་༎ ཇི་ལྟར་ཚངས་ཆེན་དབང་ཕྱུག་ལྟར་༎ སྟོང་གསུམ་གྱི་ནི་འཇིག་རྟེན་ཁམས་༎ ཐུབ་པ་དབང་ནི་སྒྱུར་བར་མཛད་༎ གང་ཐོས་ཉེ་བར་ཞི་འགྱུར་ཞིང་༎ སྡུག་བསྔལ་མཚོ་ཆེན་ལས་སྒྲོལ་བ་༎ སྡུག་བསྔལ་རྣམ་པ་དུ་མ་དང་༎ སྡུག་བསྔལ་ཀུན་འབྱུང་གང་ཡིན་དང་༎ སྡུག་བསྔལ་ཉེ་བར་ཞི་བ་དང་༎ ལམ་ནི་ཡན་ལག་བཞི་ཚན་གཉིས་༎ སྦྲང་རྩི་མ་བསྐོལ་རོ་ལྟ་བུའི་༎ བདེན་པ་དག་ནི་རབ་ཏུ་འཆང་༎ ནོར་མེད་རྣམས་ལ་ནོར་སྦྱིན་ཞིང་༎ ནད་པ་རྣམས་ཀྱི་དཔྱད་ཀྱང་མཛད་༎ གནོད་པ་རྣམས་ཀྱི་སྐྱབས་གྱུར་པས་༎ སྐྱེ་རྒུ་སྡུག་བསྔལ་གྲོལ་བར་མཛད་༎ མུན་པར་གྱུར་པའི་སེམས་ཅན་དང་༎ བླུན་པོ་ལམ་གོལ་རྒྱུ་བ་དང་༎ བདེ་བ་མྱ་ངན་འདས་འགྲོ་བའི་༎ ལམ་ནི་དྲང་པོ་རབ་ཏུ་སྟོན་༎ འདོད་ཆགས་ཞེ་སྡང་ཀུན་འབར་ཞིང་༎ གཏི་མུག་རབ་འབར་སྐྱེ་རྒུ་རྣམས་༎ ཇི་ལྟར་སྤྲིན་ཆེན་ཆར་འབེབས་ལྟར་༎ ཐུབ་པ་ཆེན་པོས་ཞི་བར་མཛད་༎ གཟུགས་དང་ཁ་དོག་སྟོབས་ལྡན་པས་༎ དེ་དང་འདྲ་བ་ཡོད་མ་ཡིན་༎ སྐུ་མཁྲེགས་སྟོབས་༄༦༡བ་མཆོག་ལྡན་པ་ནི་༎ རི་བོ་བཞིན་དུ་ཤིན་ཏུ་གནས་༎ རྙེད་དང་མ་རྙེད་བདེ་སྡུག་དང་༎ སྨད་པ་དང་ནི་བསྟོད་པ་དང་༎ གྲགས་པ་དང་ནི་མ་གྲགས་པས་༎ ཆུ་ཡིས་པདམ་བཞིན་མ་གོས་༎ སྲོག་གཅོད་པ་ནི་རྣམ་སྤངས་ཏེ་༎ མ་བྱིན་པ་ལ་དགའ་མི་བྱེད་༎ བདེན་པ་གསུང་ཞིང་ཚངས་པར་སྤྱོད་༎ དེ་ནི་ཕྲ་མ་སྤངས་པ་ཡིན་༎ ཚིག་རྩུབ་དག་ནི་མི་གསུང་ཞིང་༎ དུས་སུ་བབ་པར་འཇམ་པོར་གསུངས་༎ དེ་ནི་འདོད་ལ་བརྣབ་སེམས་མེད་༎ སྐྱེ་བོ་རྣམས་ལ་དེ་སེམས་བྱམས་༎ ཡང་དག་ལྟ་བ་ཕུན་སུམ་ཚོགས་༎ ཏིང་ངེ་འཛིན་སྟོབས་སྤྱོད་ཡུལ་བ་༎ བསམ་གཏན་ཆེན་པོ་མངོན་ཤེས་དྲུག་། རྫུ་འཕྲུལ་གྱིས་ནི་མཁའ་ལ་གཤེགས་༎ ལྷ་དང་མི་ཡི་སྒྲ་དག་ནི་༎ གང་ཡིན་རྣམ་པ་སྣ་ཚོགས་གསན་༎ ཉོན་མོངས་ཅན་ནམ་དགེ་ཀྱང་རུང་༎ ཕ་རོལ་གྱི་ནི་སེམས་ཀྱང་མཁྱེན་༎ གང་དང་གང་དུ་སྔོན་གནས་པ་༎ སྔོན་གྱི་གནས་ལ་མཁས་པ་དང་༎ སེམས་ཅན་འགྲོ་དང་འོང་བ་ཡི་༎ འཆི་འཕོ་དང་ནི་སྐྱེ་བ་མཁྱེན་༎ ཟག་པ་ཟད་ཅིང་མི་ལྡན་པས་༎ ཉེར་ཞི་ཤིན་ཏུ་མྱ་ངན་འདས་༎ དབང་པོ་ཞི་ཞིང་ཐུགས་ཞི་བ་༎ མཚོ་ནི་གང་བ་བཞིན་དུ་གནས་༎ པདམའི་རྫིང་ན་གླང་པོ་ཆེ་༎ པདམ་དྲུག་ཅུ་ལོན་པ་ལྟར་༎ མཐོང་ན་ངོམས་ནི་མི་ཤེས་པས་༎ བྲམ་ཟེ་དགའ་བ་ཐོབ་པར་འགྱུར་༎ རི་བོ་བཅོམ་ལྡན་འདི་འདྲ་སྟེ༏་༏དེ་ཡི་སྐུ་ནི་སྐྱེས་ཆེན་གྱི་༎ སུམ་ཅུ་རྩ་གཉིས་མཚན་མངའ་ཞིང་༎ གཟི་བརྗིད་མེ་ཡི་ཕུང་པོ་བཞིན་༎ གང་གིས་ལོ་བརྒྱ་ཚང་བར་ནི་༎ སྐྱོབ་པའི་བསྔགས་པ་བརྗོད་བྱས་ཀྱང་༎ དེ་བཞིན་༄༦༢ཨ་༌༎ གཤེགས་པ་ཚད་མེད་པས་༎ དེས་ནི་མཐར་ཕྱིན་མི་འགྱུར་རོ་༎ བྲམ་ཟེ་གང་གིས་དེ་མཐོང་བ་༎ དེ་ཡི་རྙེད་པ་བླ་ན་མེད་༎ གང་གིས་མཐོང་ནས་སྐྱབས་སོང་བ་༎ དེ་ཡི་རྙེད་པ་དེ་བས་འཕགས་༎ བྲམ་ཟེ་རི་བོ་ཐུབ་ཆེན་གྱི་༎ བསྔགས་པ་ཐོས་ནས་སྐྱོ་བར་གྱུར་༎ དབེན་པའི་སེམས་ཀྱི་རྟོག་པ་ཡིས་༎ ཀེ་ནའི་བུ་ལ་འདི་སྐད་སྨྲས་༎ མར་གྱུར་པ་ལ་བདག་གིས་ནི་༎ དེ་འདྲའི་བསྔགས་པ་ཐོས་མ་མྱོང་༎ ཀེ་ན་འཆད་པ་དང་སྦྱར་ན་༎ དེ་ནི་འཇིག་རྟེན་ཀུན་གྱི་གཙོ་༎ ཚོང་པ་ནོར་དག་དོན་གཉེར་བ་༎ ཁྱོད་ཀྱིས་ང་རྒྱལ་རྒྱལ་མཚན་སྤོངས་༎ དེ་ལ་བཀུར་སྟི་གུས་བྱོས་དང་༎ བྲམ་ཟེ་དགའ་བ་འཐོབ་པར་འགྱུར་༎ བྲམ་ཟེའི་ཁྱེའུ་ལྔ་བརྒྱ་ཡི་༎ སློབ་མ་དག་གིས་མདུན་བདར་ཏེ་༎ སངས་རྒྱས་བཞུགས་པ་བཟང་པོ་དེར་༎ བྲམ་ཟེ་རི་བོ་སོང་བར་གྱུར་༎ ལྷ་རྣམས་ཀྱི་ནི་དགའ་ཚལ་ལྟར་༎ མེ་ཏོག་ཤིང་ནི་ཕུན་སུམ་ཚོགས་༎ རྣམ་པར་དབེན་ཞིང་སྒྲ་མེད་ཅིང་༎ བྱ་ཡི་ཚོགས་ཀྱིས་བསྙེན་གྱུར་པ་། མི་མིན་གདུག་པ་མེད་རྒྱུ་བ་༎ ཤའཀྱའི་སྲས་ཀྱིས་བསྟེན་པ་ཡི་༎ ཆོས་ཀྱི་རྒྱལ་པོའི་གནས་སུ་ནི་༎ དེ་ནས་བྲམ་ཟེས་ཞུགས་པར་གྱུར་༎ མ་དུལ་འདུལ་བ་ཁ་ལོ་སྒྱུར་༎ སྐྱེས་བུ་དམ་པ་མཐོང་ནས་ནི་༎ རི་བོ་ཡིས་ནི་ཚིག་གསོལ་པ་༎ ཤེས་ལྡན་ཇི་ག་སྙུན་མི་མངའམ་༎ ཀ་ལ་པིངཀའི་སྒྲ་དབྱངས་ཅན་༎ སངས་རྒྱས་སྙན་ཅིང་གསལ་བའི་བཀས་༎ རི་བོ་ལ་ནི་སླར་གསུངས་པ་༎ ང་ལ་ནད་ནི་ཡོད་མིན་ཏེ་༎ ཉེས་པ་མེད་ཅིང་སྒྲིབ་པ་མེད་༎ ཐེ་ཚོམ་ཐམས་ཅད་རྣམ་པར་བཅད་༎ ༄༦༢བ་རྣམ་པར་གྲོལ་ཞིང་མི་ལྡན་པ་༎ ང་ནི་ཟག་མེད་ཐལ་བ་མེད་༎ འཇིག་རྟེན་ན་ནི་རྡུལ་མེད་རྒྱུ་༎ གཙང་ཞིང་དག་ལ་དྲི་ང་མེད་༎ དེས་ན་བྲམ་ཟེ་ང་གཙང་སྟེ་༎ འཁོན་དང་འཇིགས་པ་ཀུན་ལས་བརྒལ་༎ རི་བོ་ཁྱོད་ཀྱང་འོངས་པ་ལེགས་༎ སྟན་འདི་ལ་ནི་ལེགས་པར་འདུག་། བྲམ་ཟེ་ཇི་ག་བདེ་འམ་ཁྱོད་༎ ལུས་ནི་ངལ་བར་མ་གྱུར་མོད་༎ དཔའ་བོ་ཆེན་པོ་ཁྱོད་མཐོང་བས་༎ ཐུབ་པ་ཆེན་པོ་དེ་ལྟར་བདེ་༎ རྒྱན་རྣམས་ཀྱིས་ནི་བརྒྱན་པ་ལྟར་༎ ཡིད་ནི་རབ་ཏུ་དགའ་བ་ཡིས་༎ དེ་དང་རྗེས་སུ་འཚམ་པའི་གཏམ་༎ རིམ་པ་བཞིན་དུ་བྱས་ནས་ནི་༎ དེ་ནས་བྲམ་ཟེ་འཛེམ་པ་དང་༎ དམན་པའི་ཡིད་ཀྱིས་འདུག་པར་གྱུར་༎ ཀློག་པ་དང་ནི་གསང་ཚིག་འཛིན་༎ རིག་བྱེད་གསུམ་གྱིས་རིགས་མཐར་ཕྱིན་༎ བྲམ་ཟེ་རི་བོ་འདུག་ནས་ནི་༎ ཐུབ་པའི་མཚན་ལ་རྟོག་པར་བྱེད་༎ འཇིག་རྟེན་གྱི་ནི་མགོན་པོ་ཡི་༎ སྐུ་ལ་མཚན་ནི་སུམ་ཅུ་མཐོང་༎ ལྗགས་སྲབ་འདོམས་སྦ་སྦུབས་ནུབ་པ་༎ གཉིས་ལ་རི་བོ་ཐེ་ཚོམ་ཟ་༎ ཐུབ་པ་ཆེན་པོའི་མཚན་རྣམས་ལ་༎ ཐེ་ཚོམ་ཡིད་གཉིས་གྱུར་ནས་ནི་༎ རྫོགས་པའི་སངས་རྒྱས་ཉི་མའི་རིགས་། བདེན་པའི་མཚན་ལ་ཡོངས་ཞུས་པ་༎ ཐུབ་པ་ཆེན་པོའི་མཚན་རྣམས་ནི་༎ སུམ་ཅུ་རྩ་གཉིས་ཐོབ་པ་གང་༎ གོའུ་ཏམ་ཁྱོད་ཀྱི་སྐུ་དག་ལ་༎ གཉིས་ནི་ག-ཡར་སྔར་མ་བབ་བོ་༎ མི་ཡི་དམ་པ་འདོམས་ཀྱི་ནི་༎ སྦ་བ་སྦུབས་སུ་ནུབ་ལགས་སམ་༎ ལྗགས་བཟང་ཞེས་ནི་བགྱི་བ་ཡང་༎ ཇི་ག་ཐུང་བ་མ་ལགས་གྲང་༎ ཐུབ་ཆེན་བདག་གིས་ཅི་ནས་ཀྱང་༎ ལྗགས་རིང་གློ་བར་ཆུད་འགྱུར་༄༦༣ཨ་༌༎ བར་༎ ལྗགས་སྲབ་མྱུར་དུ་བརྐྱང་མཛད་དེ་༎ བདག་གི་ཐེ་ཚོམ་བསལ་དུ་གསོལ་༎ རྣམ་པར་འདྲེན་རྣམས་འཇིག་རྟེན་དུ་༎ བརྒྱ་ལམ་ན་ནི་ལན་འགའ་འབྱུང་༎ ཨཽ་དུམ་ཝ་རའི་མེ་ཏོག་བཞིན་༎ ཐུབ་པ་ཆེན་པོ་དཀོན་པ་ལགས་༎ སོས་ཀ་སྐོམ་པ་ཆབ་དང་ནི་༎ བཀྲེས་པ་ལ་ནི་ག-ཡར་ཟས་དང་༎ ནད་པ་སྨན་ལ་ཇི་ལྟ་བར་༎ སྟོན་པ་ལ་ནི་བཀུར་སྟི་བགྱིད་༎ ཀ་ལ་པིངཀའི་སྒྲ་དབྱངས་ཅན་༎ སངས་རྒྱས་སྙན་ཅིང་གསལ་བའི་བཀས་༎ རི་བོ་ལ་ནི་སླར་གསུངས་པ་༎ བྲམ་ཟེ་ཐེ་ཚོམ་སྤངས་བར་གྱིས་༎ ལྗགས་ཀྱིས་སྤྱན་དང་སྙན་དག་ནི་༎ རབ་ཏུ་ཁེབས་པར་ལྗགས་རིང་གིས་༎ ཞལ་གྱི་དཀྱིལ་འཁོར་ཁེབས་པར་མཛད་༎ རྫུ་འཕྲུལ་བཞི་ལ་མཁས་པ་ཡི་༎ རྫུ་འཕྲུལ་གྱིས་ཀྱང་བསྟན་མཛད་པས་༎ ཐུབ་པའི་འདོམས་སྦ་སྦུབས་ནུབ་པ་༎ བྲམ་ཟེ་རི་བོས་མཐོང་བར་གྱུར་༎ ཐུབ་པ་ཆེན་པོའི་མཚན་རྣམས་ལ་༎ ཐེ་ཚོམ་མེད་ཅིང་ཟུག་རྔུ་ཕྱུང་༎ སེམས་ཀྱི་རྟོག་པ་རབ་དགའ་ནས་༎ རི་བོ་ཡིས་ནི་ཚིག་གསོལ་པ་༎ སུམ་ཅུ་གཉིས་དང་དཔེ་བྱད་རྣམས་༎ བདག་གིས་གསང་ཚིག་ལས་ཐོས་པ་༎ དེ་ཀུན་ཁྱོད་ཀྱི་སྐུ་འདི་ལ་༎ ཡོངས་སུ་རྫོགས་ཏེ་མ་ཚང་མེད་༎ དགེ་དང་ལྡན་པས་སྤྱོད་པ་བཟང་༎ ལེགས་པར་འཁྲུངས་པས་བལྟ་ན་སྡུག་། ཉན་ཐོས་དགེ་འདུན་དབུས་ན་ནི་༎ གདུགས་བ་དལ་བ་ནི་ལྟ་བུར་མཛེས་༎ དམ་པར་བསྔགས་པ་ཁྱོད་ལ་ནི་༎ དགེ་སྦྱོང་དངོས་པོས་ཅི་ཞིག་བགྱི་༎ ༄༦༣བ་མ་ཡི་ཁྱུ་མཆོག་ཁྱོད་ལྟ་བུ་༎ དཔུང་གི་ཡན་ལག་བཞི་དག་དང་༎ རིན་ཆེན་བདུན་དང་ལྡན་པ་ཡིན་༎ འཁོར་ལོས་བསྒྱུར་བའི་རྒྱལ་པོར་འོས་༎ ས་བདག་རྒྱལ་པོ་མཛད་ནས་ནི་༎ ས་སྟེང་འཁོར་ལོས་བསྒྱུར་བ་མཛོད་༎ རི་བོ་ང་ནི་རྒྱལ་པོ་སྟེ་༎ ཆོས་ཀྱི་རྒྱལ་ཆེན་བླ་ན་མེད་༎ ང་ནི་ས་ཡི་དཀྱིལ་འཁོར་འདིར་༎ ཆོས་ཀྱི་འཁོར་ལོ་བསྐོར་བར་བྱེད་༎ ང་ཡི་རིགས་ནི་རྒྱལ་རིགས་ཏེ་༎ ང་ནི་དགེ་བའི་རིགས་ལས་འཁྲུངས་༎ བདུད་དཔུང་བཅས་པར་བཅོམ་ནས་ནི་༎ རྫོགས་པའི་བྱང་ཆུབ་དམ་པ་ཐོབ་༎ བྲམ་ཟེ་ང་དྲན་འཁོར་ལོ་སྟེ་༎ ང་ཡི་ཤེས་རབ་བློན་པོ་ཡིན་༎ བརྩོན་འགྲུས་ཤུགས་མགྱོགས་རྟ་ཕོ་ནི་༎ བཏང་ན་དང་ལ་འབྱུང་བ་ཡིན་༎ ང་ཡི་ནོར་བུ་དམ་པ་ནི་༎ ཏིང་འཛིན་མུན་པ་གསལ་བྱེད་ཡིན་༎ བཏང་སྙོམས་གླང་ཆེན་དམ་པ་སྟེ་༎ བསྐུལ་ན་དང་ལ་རྒྱུག་པ་ཡིན་༎ ཆགས་བཅས་བུད་མེད་འདོད་པ་ལྟར་༎ བྲམ་ཟེར་ང་དགའ་འདོད་པ་ཡིན་༎ བྲམ་ཟེ་ང་ཡི་ཁྱིམ་བདག་ནི་༎ ཤིན་ཏུ་སྦྱངས་ནོར་དམ་པ་ཡིན་༎ ང་ཡི་བྱང་ཆུབ་ཡན་ལག་བདུན་༎ འཇིག་རྟེན་ཀུན་འདས་རིན་ཆེན་དེས་༎ ལོང་བར་གྱུར་ཅིང་གཉིད་ལོག་པའི་༎ སྐྱེ་རྒུ་འདི་དག་སད་པར་བྱ་༎ ཕྱོགས་རྣམས་ཀུན་ནས་ང་རྒྱལ་བས་༎ ང་ལ་བསྡོ་བའི་དགྲ་ཡོད་མིན་༎ ཉོན་མོངས་ཚོགས་རྣམས་འཇོམས་པ་ཡི་༎ འཁོར་བཞི་པོ་དག་ང་ཡི་སྲས་༎ རྫུ་འཕྲུལ་ཀུན་དགའ་ཕུན་སུམ་ཚོགས་༎ ལམ་གྱི་བཞི་མདོར་སྤྲུལ་པ་བྱས་༎ མདོ་སྡེ་སྐྱེས་པའི་རབས་དག་བཀྲམ་༎ སྐྱེས་བུ་ཆེན་པོ་རྣམས་ཀྱིས་བསྟེན་༎ རྣམ་༄༦༤ཨ་༌༎ ཐར་གསུམ་པོ་སྒོ་མོ་ཅན་༎ དྲན་པའི་སྲུང་མ་རྣམས་ཀྱིས་བསྲུངས་༎ ངོ་ཚ་ཁྲེལ་ཡོད་ཀྱིས་ག-ཡོགས་པའི་༎ གྲོང་ཁྱེར་སྔོན་གྱི་སངས་རྒྱས་ཀྱིས་༎ བསྟེན་པ་དག་ཏུ་དེ་བཞིན་གཤེགས་༎ རྒྱལ་པོ་ང་ནི་བཞུགས་ནས་སུ་༎ ང་ཡི་ཆོས་ཀྱིས་ག-ཡུལ་སྤྲད་དེ་༎ ཆོས་ཀྱི་རྔ་ཆེན་བརྡུངས་ནས་ནི་༎ བདུད་རྣམས་མཐའ་དག་བཅོམ་བྱས་ཏེ་༎ ང་ནི་བྱང་ཆུབ་ཕྱིར་དབང་བསྐུར་༎ ཚད་མེད་པ་དག་རབ་བསྒོམས་པ་༎ ང་ཡི་རྒྱན་དུ་བདོག་པ་ཡིན་༎ ཚངས་པའི་གནས་པ་བཞི་པོ་ཡིས་༎ ཉོན་མོངས་པ་དག་རབ་ཏུ་བཟློག་། ཕ་རོལ་རབ་ཏུ་རྒོལ་བཅོམ་སྟེ་༎ རྣམ་པར་བཅོམ་ཞིང་རྨེག་མེད་བྱས་༎ སྲོག་ཆགས་རྣམས་ལ་འཇིག་རྟེན་འདིར་༎ སྣང་བ་སྦྱིན་ཞིང་ཡང་དག་སྤྱད་༎ ང་ནི་བདེན་པར་གནས་བཅས་ནས་༎ ཡེ་ཤེས་ཀྱིས་ནི་མཚོན་གྱིས་བཅད་༎ རྫུ་འཕྲུལ་རྐང་པ་གནས་ཡིན་ཏེ་༎ ཞི་གནས་དག་ནི་འཛིན་སྟངས་ཡིན་༎ ཚུལ་ཁྲིམས་ཤིང་རྟ་སྒྲ་སྙན་ལ་༎ ང་ཡི་ལྷག་མཐོང་ཁ་ལོ་སྒྱུར་༎ བཟོད་དང་དེས་པའི་གོ་བགོས་ནས་༎ ལམ་བསྒོམས་པས་ན་ག-ཡུལ་ངོར་ནི་༎ གང་གིས་སྒྲིབ་པ་འཇོམས་པ་ཡི་༎ དབང་པོ་ལྔ་ཡི་དོང་པ་དང་༎ གང་གིས་ཉོན་མོངས་ཐེག་འཇུད་པའི་༎ ཡང་དག་སྤོང་བ་བཞི་པོ་ཡིས་༎ ངས་ནི་དཔའ་བོའི་ག-ཡུལ་སྤྲད་དེ་༎ ཆོས་ཀྱི་རྔ་བོ་ཆེ་བརྡུངས་ནས་༎ བདུད་དཔུང་བཅས་པར་བཅོམ་བྱས་ཏེ་༎ ང་ནི་བྱང་ཆུབ་དབང་བསྐུར་ཏོ་༎ རིག་པས་མ་རིག་བཅོམ་ནས་ནི་༎ ཕུང་པོ་སྐྱེ་ཞིང་༄༦༤བ་འཇིག་པ་ཅན་༎ ག-ཡུལ་གྱི་རྩེ་མོ་བརྒལ་ཏེ་ང་༎ སྐྱེ་རྒུ་བྱང་ཆུབ་ཕྱིར་སངས་རྒྱས་༎ གང་གིས་སྐྱེ་རྒུ་གནོད་བྱེད་པ་༎ འཇིག་རྟེན་ཆོམ་རྐུན་ཆེན་པོ་གསུམ་༎ འདོད་ཆགས་ཞེ་སྡང་གཏི་མུག་རྣམས་། དེ་ཀུན་ང་ཡིས་བཅོམ་པས་ན་༎ མངོན་ཤེས་ཀུན་གྱི་སྟོབས་བྱུང་བས་༎ ང་ནི་དགྲ་བཅོམ་ཡོན་གནས་འོས་༎ ཞིང་གཤིན་པ་ལ་ཞུགས་པ་ཡིས་༎ སྦྱིན་སྲེག་རྣམས་ཀྱང་ལེན་པ་ཡིན་༎ བརྩོན་འགྲུས་དམ་པ་བརྩམས་ནས་ནི་༎ ངས་ནི་ཟག་པ་རྣམས་བཅོམ་མོ་༎ ཆུ་བོ་ཆེ་ལས་བརྒལ་ནས་ནི་༎ བསྒྲལ་པའི་ཕྱིར་ནི་གནས་པ་ཡིན་༎ ཇི་ལྟར་སེང་གེ་མཆེ་བའི་སྟོབས་༎ ནགས་སུ་སྲོག་ཆགས་དང་ཕྲད་ནས་༎ ཆུང་དང་འབྲིང་དང་ཆེན་པོའང་རུང་༎ དེ་ལ་མཚུངས་པར་སྣུན་པ་ལྟར་༎ མི་ཡི་སེང་གེ་རྣམ་འདྲེན་པ་༎ རྫོགས་སངས་དེ་བཞིན་འཇིག་རྟེན་ནི་༎ བྱིས་པའམ་འབྲིང་ངམ་ཆེན་པོ་ལ་༎ མཉམ་པར་ཆོས་ནི་སྟོན་པར་མཛད་༎ གོའུ་ཏམ་ཁྱོད་ཀྱིས་འདི་རུ་ནི་༎ ནད་པ་བདག་གི་ཐེ་ཚོམ་སོལ་༎ ཟུག་རྔུ་འབྱིན་པ་རྣམས་དང་ནི་༎ མིག་མཁན་རྣམས་ཀྱི་མཆོག་ཁྱོད་ལགས་༎ ཁྱོད་ཀྱི་ཐེ་ཚོམ་བསལ་བར་བྱས་༎ བྲམ་ཟེ་ཁྱོད་ནི་འདུན་པར་གྱིས་༎ གྲགས་ལྡན་རྫོགས་པའི་སངས་རྒྱས་རྣམས་༎ མཐོང་བ་རྙེད་པར་དཀའ་བ་སྟེ་༎ གང་ཞིག་འདི་ནི་རྙེད་དཀའ་བ་༎ བརྒྱ་ལམ་ན་ནི་ལན་འགའ་འབྱུང་༎ བྲམ་ཟེ་རྫོགས་པའི་སངས་རྒྱས་ང་༎ ཆོས་ཀྱི་རྒྱལ་པོ་བླ་མེད་ཡིན་༎ དེ་བཞིན་གཤེགས་ལ་རིས་གསོལ་བ་༎ རྫོགས་སངས་རྒྱས་ཞེས་བཀའ་སྩལ་ཏེ་༎ མ་འདྲེས་༄༦༥ཨ་༌༎ འཁོར་ལོ་བསྐོར་མཛད་ན་༎ གོའུ་ཏ་མ་ཇི་སྐད་གསུང་བ་བཞིན་༎ ཁྱོད་ཀྱིས་འཁོར་ལོ་བསྐོར་བ་གང་༎ རྗེས་སུ་མཁས་པ་བསྐོར་བགྱིད་པ་༎ སྟོན་པ་ཉིད་འཁྲུངས་ཉན་ཐོས་ནི་༎ སྡེ་དཔོན་དག་ཏུ་སུ་འགྱུར་ལགས་༎ བྲམ་ཟེ་ང་ལ་ཉན་ཐོས་ནི་༎ ཤེས་རབ་མཚུངས་པའི་སྲས་ཡོད་པ་༎ ཉེ་རྒྱལ་ཞེས་ནི་གྲགས་པའོ་༎ མང་དུ་ཐོས་པ་ཤའ་རིའི་བུ་༎ མདུད་པ་ཀུན་ལས་རྣམ་གྲོལ་བ་༎ ཉེར་ཞི་ཟག་པ་མེད་ཡོད་དེ་༎ ངས་ནི་འཁོར་ལོ་གང་བསྐོར་བ་༎ མཁས་པ་རྗེས་སུ་བསྐོར་བས་བྱེད་༎ ཨཨེ་མའོ་སངས་རྒྱས་ཆོས་དང་ནི་༎ ཨཨེ་མའོ་ཉན་ཐོས་ཕུན་སུམ་ཚོགས་༎ ཨཨེ་མའོ་རིན་ཆེན་དམ་པ་གསུམ་༎ འཇིག་རྟེན་བྱུང་བ་ངོ་མཚར་ཆེ་༎ བཟང་པོ་ཁྱོད་ཀྱི་ཉན་ཐོས་སུ་༎ བདག་གིས་ག-ཡར་གྱིས་བླངས་བགྱིས་ལ་༎ ཀྱེ་མའོ་ཆོས་ཀྱི་བཅུད་འཚལ་ནས་༎ ཤིན་ཏུ་མྱ་ངན་འདས་པར་བགྱི་༎ སེམས་རྟོག་རབ་ཏུ་དགའ་གྱུར་ནས་༎ དེ་ནས་བྲམ་ཟེ་སྐྱོ་གྱུར་ཏེ་༎ དབེན་པ་འདོད་པའི་སེམས་ཀྱིས་ནི་༎ འཁོར་ལ་འདི་སྐད་ཅེས་སྨྲས་སོ་༎ ནགས་ན་སེང་གེ་སྒྲ་འབྱིན་ལྟར་༎ བསམ་གཏན་ཆེན་པོ་ཟུག་རྔུ་འབྱིན་༎ སྤྱན་དང་ལྡན་པས་ཅི་གསུངས་པ་༎ འདི་ནི་ཤེས་ལྡན་དག་ཉོན་ཅིག་། གང་དག་འདོད་པ་རྗེས་སུ་སོང་༎ གང་དག་མི་འདོད་དེ་དག་དེངས་༎ ཤེས་ལྡན་མཆོག་གི་བསྟན་པ་ལ་༎ དེ་རིང་ཁོ་ནར་རབ་འབྱུང་ངོ་༎ ཚངས་སྤྱོད་འདི་ལ་ལེགས་སྤྱད་ཅིང་༎ ལམ་ཉིད་ཤིན་ཏུ་གོམས་༄༦༥བ་བྱས་ན་༎ བག་ཡོད་པ་ལ་གནས་པ་ཡི་༎ རབ་བྱུང་འབྲས་བུ་བཅས་པར་འབྱུང་༎ གལ་ཏེ་ཁྱེད་ཅག་རབ་འབྱུང་ཞིང་༎ བསྙེན་པར་རྫོགས་པར་འདོད་ན་ནི་༎ བྲམ་ཟེ་རལ་པ་འདིར་བྲེགས་ཏེ་༎ བདག་ཅག་རབ་ཏུ་འབྱུང་བར་བྱ་༎ སེམས་རྟོག་རབ་ཏུ་མགུ་གྱུར་ནས་༎ སོར་མོ་བཅུ་ཡིས་ཐལ་སྦྱར་ཏེ་༎ བླ་གོས་ཕྲག་པ་གཅིག་གཟར་ནས་༎ བྲམ་ཟེ་རི་བོས་དེ་གསོལ་པ་༎ བྲམ་ཟེའི་ཁྱེའུ་ལྔ་བརྒྱ་པོ༏་༏འདི་དག་ཐལ་སྦྱར་འཁོད་པ་ནི་༎ ཐུབ་ཆེན་རབ་ཏུ་འབྱུང་བ་དང་༎ བསྙེན་པར་རྫོགས་པར་ཐོབ་པར་འཚལ་༎ དེ་ནས་སྟོན་པར་ཐུགས་རྗེ་ཅན་༎ དྲང་སྲོང་ཆེན་པོ་ཐུགས་བརྩེ་བས་༎ དགེ་སློང་ཚུར་ཤོག་བཀའ་སྩལ་པས་༎ དེ་དག་བསྙེན་པར་རྫོགས་པར་གྱུར་༎ ཤེས་རབ་ཆེན་པོ་ཤའ་རིའི་བུ་༎ རྫུ་འཕྲུལ་ལྡན་པ་མོའུ་འགལ་དང་༎ དགའ་ཡོད་གནས་བརྟན་ཀ་པི་ནི་༎ སྤོབས་པ་རྟོགས་པར་ཁོང་དུ་ཆུད་༎ ཆུ་བོ་བཟང་པོའི་འགྲམ་དུ་ནི་༎ ཡིད་དུ་འོང་བའི་ཚལ་ཁྲོད་དུ་༎ སྤོབས་པ་བྱང་བའི་གནས་བརྟན་གྱིས་༎ དེ་དག་ལ་ནི་གདམས་ངག་ཕོག་། དེར་ནི་དེ་ལས་ཆོས་ཀྱི་གཏམ་༎ རྗེས་སུ་མཐུན་པར་དེ་ཤེས་ནས་༎ རིང་པོར་མ་ཐོགས་རྣམ་གྲོལ་ཏེ་༎ དམ་པའི་དོན་ལ་རབ་ཏུ་བཀོད་༎ དེ་དག་མཐོང་ཐོབ་བདེ་གྱུར་པས་༎ མཐོང་བའི་ཆོས་ལ་མྱ་ངན་འདས་༎ སངས་རྒྱས་འཇིག་རྟེན་འདྲེན་པ་ལ་༎ རབ་ཏུ་མགུ་བས་ཕྱག་བྱས་སོ་༎ དམ་པའི་ཆོས་དང་ཚོགས་གཙོ་དང་༎ རྒྱལ་བས་བསྔགས་པའི་བསླབ་པ་དང་༎ ཏིང་ངེ་འཛིན་དང་བགེད་པ་དང་༎ བག་ཡོད་༄༦༦ཨ་༌༎ པ་ལ་ཕྱག་བྱས་སོ་༎ དེ་བས་བདག་ལ་ཕན་འདོད་པའམ་༎ བདག་ཉིད་ཆེན་པོ་མངོན་འདོད་པས་༎ སངས་རྒྱས་ཆོས་དང་དགེ་འདུན་ལ་༎ བཀུར་སྟི་བྱོས་ལ་སྐྱབས་སུ་དེངས་༎ འདི་ན་དེ་ཉིད་གཟིགས་པ་ཡིས་༎ འཇིག་རྟེན་ན་ནི་སྐྱབས་སུ་བསྔགས་༎ གནོད་པ་རྣམས་ཀྱིས་སྐྲག་པ་ལ་༎ བདེ་བ་ཀུན་ནི་རབ་སྦྱིན་མཛད་༎ ཆོས་ཀྱི་རྒྱལ་པོ་ཉི་མའི་གཉེན་༎ སངས་རྒྱས་བསྟན་པ་ཆོས་ཀྱི་ནི་༎ བདག་ཉིད་ཆེན་པོ་མཆོག་གྱུར་ལ་༎ ཐར་པ་འདོད་པས་རྟག་ཏུ་བསྟེན་༎ ཀེ་ནའི་བུའི་ཚིགས་སུ་བཅད་པ་རྫོགས་སོ་༎༎ དེ་ནས་བཅོམ་ལྡན་འདས་ཡུལ་ཀ་ཤི་ནས་ལྗོངས་རྒྱུ་ཞིང་གཤེགས་ཏེ་། ཀ་ཤིའི་ཚོང་རྡལ་དུ་བྱོན་ཏོ་༎ ཀ་ཤིའི་ཚོང་རྡལ་དེ་ན་། སྔོན་འབྲེག་མཁན་བྱེད་བྱེད་པ་རབ་ཏུ་བྱུང་བ་ཕ་སྤད་གཉིས་ཤིག་ཡོད་པ་ལས་། བུས་སྨྲས་པ་། ཕ་། བཅོམ་ལྡན་འདས་ཉན་ཐོས་ཀྱི་དགེ་འདུན་དང་ཐབས་ཅིག་ཏུ་ཀ་ཤིའི་ལྗོངས་རྒྱུ་ཞིང་གཤེགས་ནས་གཙུག་ལག་ཁང་དུ་བྱོན་པ་། བཅོམ་ལྡན་འདས་དང་དགེ་སློང་གི་དགེ་འདུན་སྐུ་མཉེལ་གྱི་། མ་ལ་བདག་ཅག་གིས་བཅོམ་ལྡན་འདས་ཉན་ཐོས་ཀྱི་དགེ་འདུན་དང་བཅས་པ་ནས་ཐུག་ལ་སྤྱན་དྲངས་ན་། དེ་ལ་ཅི་ཁྱོད་ཐུག་པ་སྟ་གོན་བྱེད་དམ་། འོན་ཏེ་དགེ་སློང་གི་དགེ་འདུན་སྤྱན་འདྲེན་། དེས་སྨྲས་པ་། ཁྱོད་སོང་ལ་དགེ་སློང་གི་དགེ་འདུན་སྤྱན་དྲོངས་ཤིག་། ང་ནི་། ཐུག་པ་སྟ་གོན་བྱེད་དོ་༎ དེས་དགེ་སློང་གི་དགེ་འདུན་སྤྱན་དྲངས་སོ་༎ ༄༦༦བ་དེ་ཡང་མེ་ལོང་ཞིག་ཐོགས་ནས་། ཚོང་དུས་སུ་སོང་བ་ལས་། དེས་དེ་ན་ཚོང་དཔོན་ཞིག་སྐྲ་དང་ཁ་སྤུ་རིང་བ་མཐོང་ནས་། དེས་དེ་ལ་མེ་ལོང་བསྟན་པ་དང་། དེས་སྨྲས་པ་། འཕགས་པ་། འདི་ལྟ་བུའི་མཁྱེན་པ་ཡང་མངའ་འམ་། དེས་སྨྲས་པ་། ཡོད་དོ་༎ གལ་ཏེ་མངའ་ན་བྲེགས་ཤིག་། དེས་བྲེག་*bregs་པར་བརྩམས་པ་དང་། ཁྱིམ་བདག་གཉིད་ལོག་ནས་བྲེགས་ཟིན་པ་དང་སད་དོ་༎ དེས་སྨྲས་པ་། འཕགས་པ༏་བྲེགས་ལགས་སམ་། ཁྱིམ་བདག་། བྲེགས་ཟིན་ཏོ་༎ དེ་མགུ་ནས་སྨྲས་པ་། འཕགས་པ་། བདག་ལྷག་པར་གློ་བ་དགའ་བས་། ཁྱོད་མཆོག་ཅི་བཞེད་པ་འདོན་ཏོ་༎ དེས་སྨྲས་པ་། ཁོ་བོས་སངས་རྒྱས་ལ་སོགས་པ་དགེ་སློང་གི་དགེ་འདུན་ནས་ཐུག་ལ་སྤྱན་དྲངས་ཀྱི་། ནས་ཐུག་བྱིན་ཅིག་། དེས་སྨྲས་པ་། འཕགས་པ་། ནས་ཐུག་ལྟ་ཁྱོད་ལ་ཅི་རུང་། བཟའ་བ་དང་། བཅའ་བ་བསོད་པ་དག་དབུལ་གྱི་། བཞུད་ལ་སྤྱན་དྲོངས་ཤིག་། ནད་མེད་པར་གྱུར་ཅིག་ཅེས་སྨྲས་ནས་དེ་སོང་ངོ་༎ དེ་ནས་ཁྱིམ་བདག་དེས་གཙང་ཞིང་བསོད་པ་ཞེས་བྱ་བ་ནས་དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ་༎ ཞེས་བྱ་བའི་བར་གོང་མ་བཞིན་དུའོ་༎ དེ་ནས་བཟའ་བ་དང་། བཅའ་བ་བསོད་པ་དག་བྲིམ་པ་ན་། དགེ་སློང་རྣམས་ཀྱིས་བསམ་པ་། བདག་ཅག་ངན་པ་ལ་མགྲོན་དུ་བོས་ན་། ཁ་ཟས་བསོད་པ་འདི་བདག་ཅག་གིས་ཇི་ལྟར་བླང་ཞེས་། དེ་རྣམས་ཀྱིས་མ་བླངས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། ༄༦༧ཨ་༌༎ བཅོམ་ལྡན་འདས་ཀྱིས་བཀའ་སྩལ་པ་། གལ་ཏེ་ངན་པ་ལ་མགྲོན་དུ་པོས་ལ་། ཁ་ཟས་བསོད་པ་རྙེད་ན་ལོངས་སྤྱད་པར་བྱ་སྟེ་། ད་ལ་འགྱོད་པར་མི་བྱའོ་༎ བཅོམ་ལྡན་འདས་ཀྱིས་དགོངས་པ་། ཉེས་དམིགས་གང་ཅི་བྱུང་བ་དེ་ནི་། དགེ་སློང་དག་རིགས་དང་མཐུན་པའི་སྣོད་ཐོགས་པ་ལས་གྱུར་གྱི་། དེ་ལྟ་བས་ན་དགེ་སློང་གིས་རང་གི་བཟོ་བསྟན་པར་མི་བྱ༏་རིགས་དང་མཐུན་པའི་སྣོད་ཀྱང་བསྲེལ་བར་མི་བྱའོ་༎ བསྲེལ་ན་འགལ་ཚབས་ཅན་དུ་འགྱུར་རོ་༎ སྔོན་སྨན་པ་ཡིན་ན་། གཙའ་ཁབ་ཀྱི་སྣོད་བསྲེལ་བ་དང་། སྔོན་ཡི་གེ་པ་ཡིན་ན་། རམ་ཕྱིས་བསྲེལ་བ་དང་། བཟོ་མཁན་རབ་ཏུ་བྱུང་བ་ཁབ་རལ་བསྲེལ་བ་ནི་། མ་གཏོགས་སོ་༎ བཅོམ་ལྡན་འདས་གྱད་ཡུལ་ནས་ལྗོངས་རྒྱུ་ཞིང་གཤེགས་ཏེ་། སྡིག་ཅན་དུ་བྱོན་ནས་། སྡིག་ཅན་ན་སྲིན་བུ་བད་པའི་ཚལ་སྟུག་པོ་ན་བཞུགས་སོ་༎ སྡིག་ཅན་ན་ཚེ་དང་ལྡན་པ་ཀུན་དགའ་བོའི་ཞང་པོ་གྱད་སྣ་ཆེན་པོ་ལ་གཏོགས་པ་འོད་ལྡན་ཞེས་བྱ་བ་ཞིག་གནས་པ་དེ་ཤིན་ཏུ་མ་དད་པ་ཞིག་སྟེ་། བཅོམ་ལྡན་འདས་སྡིག་ཅན་གྱི་གྱད་ཡུལ་ནས་ལྗོངས་རྒྱུ་ཞིང་གཤེགས་ཏེ་སྡིག་ཅན་དུ་བྱོན་ནས་། སྡིག་ཅན་ན་སྲིན་བུ་པད་པའི་ཚལ་སྟུག་པོ་ན་བཞུགས་སོ་ཞེས་ཐོས་སོ་༎ ཐོས་ནས་ཀྱང་གྲོས་བྱ་བར་བརྩམས་པ་། ཤེས་ལྡན་དག་། བཅོམ་ལྡན་འདས་གྱད་ཡུལ་ནས་ལྗོངས་རྒྱུ་ཞིང་གཤེགས་པ་ན་། སྡིག་ཅན་དུ་བྱོན་ནས་། སྡིག་ཅན་ན་སྲིན་བུ་པད་པའི་ཚལ་སྟུག་པོ་ན་༄༦༧བ་བཞུགས་སོ་༎ ཞེས་ཐོས་ཀྱི་། གལ་ཏེ་བདག་ཅག་རེ་རེས་སངས་རྒྱས་ལ་སོགས་པ་དགེ་སློང་གི་དགེ་འདུན་གདུགས་ཚོད་གསོལ་ན་། གཞན་གྱིས་སྐབས་མི་རྙེད་པར་འགྱུར་པས་། ཡེ་ཁྲིམས་ཤིག་བཅའ་བར་བྱ་སྟེ་། བདག་ཅག་སུས་ཀྱང་གཅིག་པུས་སངས་རྒྱས་ལ་སོགས་པ་དགེ་སློང་གི་དགེ་འདུན་གདུགས་ཚོད་གསོལ་བར་མི་བྱ་ཞིང་། བདག་ཅག་འདུས་པ་ཁོ་ནས་གདུགས་ཚོད་གསོལ་བར་བྱའོ་༎ བདག་ཅག་ལས་གང་ཞིག་གཅིག་པུ་ཁོ་ནས་གདུགས་ཚོད་གསོལ་ན་། དེ་ལ་ཚོགས་ཀྱིས་ཀརཤ་པ་ན་དྲུག་ཅུའི་ཆད་པས་གཅད་དོ་༎ དེ་ནས་སྡིག་ཅན་གྱི་གྱད་ཐམས་ཅད་འདུས་ནས་། བཅོམ་ལྡན་འདས་གང་ན་བ་དེར་དོང་སྟེ་ལྷགས་པ་དང་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་། ཕྱོགས་གཅིག་ཏུ་འདུག་གོ་༎ ཕྱོགས་གཅིག་ཏུ་འདུག་པ་དང་། བཅོམ་ལྡན་འདས་ཀྱིས་ཆོས་དང་ལྡན་པའི་གཏམ་གྱིས་སྡིག་ཅན་གྱི་གྱད་རྣམས་ལ་ཞེས་བྱ་བ་ནས་ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ་ཞེས་བྱ་བའི་བར་གོང་མ་བཞིན་དུའོ་༎ དེ་ནས་སྡིག་ཅན་གྱི་གྱད་རྣམས་སྟན་ལས་ལངས་ཏེ་། བླ་གོས་ཕྲག་པ་གཅིག་ཏུ་གཟར་ནས་། བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་དེ་། བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་སང་བདག་ཅག་གི་སྡུམ་པར་གདུགས་ཚོད་སྦྱོར་ཞིང་མཆིས་ན་། གནང་བར་མཛད་དུ་གསོལ་། བཅོམ་ལྡན་༄༦༨ཨ་༌༎ འདས་ཀྱིས་སྡིག་ཅན་གྱི་གྱད་རྣམས་ལ་ཅང་མི་གསུང་བས་གནང་ངོ་༎ དེ་ནས་སྡིག་ཅན་གྱི་གྱད་རྣམས་ཀྱིས་བཅོམ་ལྡན་འདས་ཅང་མི་གསུང་བས་གནང་བར་རིག་ནས་། བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་སྟེ་རྗེས་སུ་ཡི་རང་ནས་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་། སྟན་ལས་ལངས་ཏེ་སོང་ངོ་༎ དེ་ནས་གྱད་སྣ་ཆེན་པོ་ལ་གཏོགས་པ་འོད་ལྡན་ནི་། དེ་ཉིད་ན་འདུག་པ་དང་། དེ་ལ་ཚེ་དང་ལྡན་པ་ཀུན་དགའ་བོས་སྨྲས་པ་། འོད་ལྡན་ཁྱོད་དད་པར་གྱུར་ཏམ་ཅི་། དེས་སྨྲས་པ་། བདག་དད་པར་མ་གྱུར་མོད་ཀྱི་། འོན་ཀྱང་ཚོགས་ཀྱི་ཁྲིམས་སུ་བཅས་པ་ཞེས་བྱ་བ་ནས་། ཀརཤ་པ་ན་དྲུག་ཅུའི་ཆད་པས་གཅད་དོ་ཞེས་བྱ་བའི་བར་གོང་མ་བཞིན་དུའོ་། ཁྱོད་ཆད་པས་འཇིགས་ནས་བཅོམ་ལྡན་འདས་ལ་བལྟ་བའི་ཕྱིར་འོངས་པ་ལྟ་ཞིག་། བཙུན་པ་། དེ་ལྟ་ལགས་སོ་༎ དེ་ནས་ཚེ་དང་ལྡན་པ་ཀུན་དགའ་བོས་། གྱད་སྣ་ཆེན་པོ་ལ་གཏོགས་པ་འོད་ལྡན་ཁྲིད་དེ་། བཅོམ་ལྡན་འདས་གང་ན་བ་དེར་སོང་ནས་ཕྱིན་པ་དང་། བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། གྱད་སྣ་ཆེན་པོ་ལ་གཏོགས་པ་འོད་ལྡན་འདི་ནི་། སངས་རྒྱས་ལ་མངོན་པར་མ་དད་། ཆོས་ལ་མ་ལགས་། དགེ་འདུན་ལ་མ་ལགས་ན་། བཅོམ་ལྡན་འདས་ཀྱིས་ཇི་ལྟར་འདི་སངས་རྒྱས་ལ་མངོན་པར་དད་ཅིང་། ཆོས་དང་དགེ་འདུན་ལ་མངོན་པར་དད་པར་འགྱུར་པ་དེ་ལྟར་ཆོས་ལེགས་པར་བཤད་དུ་གསོལ་། ༄༦༨བ་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་ཅང་མི་གསུང་བས་གནང་ངོ་༎ དེ་ནས་བཅོམ་ལྡན་འདས་ཀྱིས་གྱད་སྣ་ཆེན་པོ་ལ་གཏོགས་པ་འོད་ལྡན་ལ་གང་ཐོས་པས་གྱད་སྣ་ཆེན་པོ་ལ་གཏོགས་པ་འོད་ལྡན་སངས་རྒྱས་ལ་མངོན་པར་དད་། ཆོས་དང་། དགེ་འདུན་ལ་མངོན་པར་དད་པར་འགྱུར་བ་དེ་ལྟ་བུའི་ཆོས་བཤད་པ་མཛད་དོ་༎ དེ་ནས་གྱད་སྣ་ཆེན་པོ་ལ་གཏོགས་པ་འོད་ལྡན་སྟན་ལས་ལངས་ཏེ་། བླ་གོས་ཕྲག་པ་གཅིག་ཏུ་གཟར་ནས་། བཅོམ་ལྡན་འདས་གང་ན་པ་དེ་ལོགས་སུ་ཐལ་མོ་སྦྱར་བ་བཏུད་དེ་། བཅོམ་ལྡན་འདས་ལ་འདི་སྐད་དེས་གསོལ་ཏོ་༎ བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ཏུ་སང་བདག་གི་སྡུམ་པར་གདུགས་ཚོད་སྦྱོར་ཞིང་མཆིས་ན་། གནང་བར་མཛད་དུ་གསོལ་། འོད་ལྡན་། ང་སྔར་སྡིག་ཅན་གྱི་གྱད་རྣམས་ཀྱིས་སྤྱན་དྲངས་ཟིན་ཏོ་༎ བཅོམ་ལྡན་འདས་གནང་བར་མཛོད་ཅིག་དང་། ཇི་ལྟར་སྡིག་ཅན་གྱི་གྱད་རྣམས་བཏུབ་པ་དེ་ལྟར་བདག་བགྱིད་དོ་༎ འོད་ལྡན་། གལ་ཏེ་སྡིག་ཅན་གྱི་གྱད་རྣམས་བཏུབ་ན་། དེ་བཞིན་དུ་ངས་ཁྱོད་ལ་གནང་ངོ་༎ དེ་ནས་གྱད་སྣ་ཆེན་པོ་ལ་གཏོགས་པ་འོད་ལྡན་གྱིས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བཙལ་ནས་། སྟན་ལས་ལངས་ཏེ་ཆས་ནས་། སྡིག་ཅན་གྱི་གྱད་རྣམས་གང་ན་བ་དེར་སོང་སྟེ་ཕྱིན་པ་དང་། སྡིག་ཅན་གྱི་གྱད་རྣམས་ལ་འདི་སྐད་ཅེས་སྨྲས་སོ་༎ ཤེས་ལྡན་དག་། རེ་ཞིག་སྡོད་ཅིག་། བདག་གིས་ཐོག་མར་བཅོམ་༄༦༩ཨ་༌༎ ལྡན་འདས་དང་། དགེ་སློང་གི་དགེ་འདུན་གདུགས་ཚོད་གསོལ་ནས་། དེའི་འོག་ཏུ་ཁྱེད་ཅག་གིས་ཀྱང་བཅོམ་ལྡན་འདས་དང་། དགེ་སློང་གི་དགེ་འདུན་གདུགས་ཚོད་གསོལ་ན་དཀའ་བར་མི་འགྱུར་རོ་༎ དེ་རྣམས་ཀྱིས་སྨྲས་པ་། ཁོ་བོ་ཅག་གིས་སྔར་སངས་རྒྱས་ལ་སོགས་པ་དགེ་སློང་གི་དགེ་འདུན་སྤྱན་དྲངས་ཟིན་པས་། ཁོ་བོ་ཅག་མི་ཉན་ཏོ་༎ དེས་སྨྲས་པ་། ཇི་སྟེ་མི་བཏུབ་ན་། བཅའ་བ་དང་བཏུང་བ་རེ་རེ་ཞིང་བྲིམ་མོ་༎ དེ་ན་མ་དད་པ་གང་ཡིན་པ་དེ་དག་གིས་སྨྲས་པ་། མི་གནང་ངོ་༎ དད་པ་ཅན་གང་ཡིན་པ་དེ་དག་གིས་སྨྲས་པ་། ཤེས་ལྡན་དག་། འདི་དད་པ་མེད་པ་ཞིག་ལས་། འདིས་དགེ་འདུན་མངའ་བའི་ཡོན་དག་འབུལ་བར་འགྱུར་བས་གནང་ངོ་༎ ཞེས་དེ་རྣམས་ཀྱིས་དེ་ལ་གནང་ངོ་༎ དེ་ནས་དེས་ག-ཡོས་མཁན་དག་བཀུག་སྟེ་བསྒོ་བ་། ཤེས་ལྡན་དག་། ཁོ་བོས་ཡོ་བྱད་ཐམས་ཅད་སྦྱར་གྱི་། བཅའ་བ་གཅིག་པུ་གང་ཁོ་ནས་འགྲངས་པར་འགྱུར་བ་དེ་ལྟ་བུའི་སྟ་གོན་གྱིས་ཤིག་། དེས་དྲི་ཞིམ་པོ་སྣ་ཚོགས་ཀྱི་རྫས་ལ་སོགས་པ་དང་ལྡན་པའི་ཡོ་བྱད་རྣམས་ཕོག་པ་དང་། དེ་རྣམས་ཀྱིས་དྲི་ཞིམ་པོ་སྣ་ཚོགས་ཀྱིས་ཡོངས་སུ་རྒྱས་པ་རེ་རེས་རེ་རེ་འགྲངས་པར་འགྱུར་པའི་བཅའ་བ་གང་ཡིན་པ་དག་བྱས་སོ་། ༎ དེ་ནས་སྡིག་ཅན་གྱི་གྱད་རྣམས་ཀྱིས་ནུབ་མོ་ནས་གཙང་ཞིང་བསོད་པའི་ཞེས་བྱ་བ་ནས་དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ་ཞེས་བྱ་༄༦༩བ་བའི་བར་གོང་མ་བཞིན་དུའོ་༎ དེ་ནས་གྱད་སྣ་ཆེན་པོ་ལ་གཏོགས་པ་འོད་ལྡན་གྱིས་བཅའ་བ་དང་། བཏུང་བ་བྲིམ་པར་བརྩམས་པ་དང་། དགེ་སློང་རྣམས་འགྱོད་བས་ལོངས་མ་སྤྱད་དོ་༎ བཅོམ་ལྡན་འདས་ཀྱིས་བཀའ་སྩལ་པ་། ཡོན་བདག་ལ་བལྟ་བར་བྱའོ་༎ དགེ་སློང་རྣམས་ཀྱིས་སྡིག་ཅན་གྱི་གྱད་རྣམས་ལ་བལྟས་པ་དང་། དེ་རྣམས་ཀྱིས་སྨྲས་པ་། འཕགས་པ་དག་། གྱད་སྣ་ཆེན་པོ་ལ་གཏོགས་པ་འོད་ལྡན་གྱིས་བདག་ཅག་བསླུས་ལགས་ཀྱི་། བཞེས་ཤིག་། དེ་ནས་གྱད་སྣ་ཆེན་པོ་ལ་གཏོགས་པ་འོད་ལྡན་གྱིས་བཅའ་བ་བྲིམས་པ་དང་། དེ་ཁོ་ནས་དགེ་སློང་རྣམས་འགྲངས་ཏེ་། བཅོམ་ལྡན་འདས་ཀྱིས་ཡོན་བསྔོ་བ་མཛད་དེ་གཤེགས་པས་། སྡིག་ཅན་གྱི་གྱད་རྣམས་ཀྱི་ཟས་དེ་དག་ལོངས་མ་སྤྱད་པར་གྱུར་ཏོ་༎ ཉི་མ་གཞན་ཞིག་ལ་དགེ་སློང་རྣམས་བསོད་སྙོམས་ལ་ཞུགས་པ་དང༏་བྲམ་ཟེ་དང་ཁྱིམ་བདག་རྣམས་ཀྱིས་སྨྲས་པ་། སངས་རྒྱས་ཚུར་སྤྱོན་། ཆོས་ཚུར་སྤྱོན་། དགེ་འདུན་ཚུར་སྤྱོན་། འདི་དག་སྣོམས་ཤིག་། དགེ་སློང་རྣམས་འགྱོད་པས་མ་བླངས་སོ་༎ བཅོམ་ལྡན་འདས་ཀྱིས་བཀའ་སྩལ་པ་། ཅི་། ཁོ་བོ་ལ་སྦྱིན་ནམ་། འོན་ཏེ་བཅོམ་ལྡན་འདས་རྐང་གཉིས་རྣམས་ཀྱི་མཆོག་གང་ཡིན་པ་དེ་ལ་དབུལ་ཞེས་དྲི་བར་བྱའོ་༎ གལ་ཏེ་བཅོམ་ལྡན་འདས་རྐང་གཉིས་རྣམས་ཀྱི་མཆོག་གང་ཡིན་པ་དེ་ལའོ་ཞེས་སྨྲ་ན་། བདག་གིར་མི་བྱའོ་༎ འོན་ཏེ་བདག་ཅག་གི་སངས་རྒྱས་ནི་། ཁྱོད་ཉིད་ལགས་སོ་ཞེས་སྨྲ་ན་། བླང་བར་བྱ་སྟེ་། འདི་ལ་འགྱོད་པར་མི་བྱའོ་༎ དེ་བཞིན་༄༧༠ཨ་༌༎ དུ་ཆོས་འདོད་ཆགས་དང་བྲལ་བ་རྣམས་ཀྱི་མཆོག་གང་ཡིན་པ་དེ་ལའམ་ཞེས་བརྗོད་པར་བྱ་ཞིང་། དགེ་འདུན་ཚོགས་རྣམས་ཀྱི་མཆོག་གང་ཡིན་པ་དེ་ལའམ་ཞེས་རྒྱས་པར་སྦྱར་པར་བྱའོ་༎ གླེང་གཞི་ནི་། མཉན་ཡོད་ནའོ་༎ ཁྱིམ་བདག་ཅིག་གིས་སངས་རྒྱས་ལ་སོགས་པ་དགེ་སློང་གི་དགེ་འདུན་བསྲོ་ཁང་ལ་སྤྱན་དྲངས་སོ་༎ དེའི་ཚེ་ཚེ་དང་ལྡན་པས་རི་ཞེས་བྱ་བ་། གཞོན་ནུ་ཐོར་བུ་ལང་ཚོལ་བབ་པ་། རབ་ཏུ་བྱུང་ནས་རིང་པོ་མ་ལོན་པ་། བསྙེན་པར་རྫོགས་ནས་རིང་པོ་མ་ལོན་པ་། ཆོས་འདུལ་བ་འདིར་འོངས་ནས་རིང་པོ་མ་ལོན་པ་དེས་བསམ་པ་། བཅོམ་ལྡན་འདས་ཀྱིས་གང་གིས་ཉུང་དུ་བྱིན་པ་དང་། གང་གིས་མང་དུ་བྱིན་པ་དང་། གང་གིས་བཟང་པོ་བྱིན་པ་དང་། གང་གིས་ཡིད་དགའ་བས་ལས་བྱས་པ་དང་། གང་གིས་རབ་ཏུ་དང་བའི་སེམས་ཀྱིས་རྗེས་སུ་ཡི་རང་བ་དེ་དག་ཐམས་ཅད་ནི་། བསོད་ནམས་ཀྱི་སྐལ་བ་ཅན་དུ་འགྱུར་རོ་༎ ཞེས་གསུངས་ཀྱི་། མ་ལ་བདག་གིས་ཀྱང་ལས་ཤིག་བྱའོ་སྙམ་ནས་དེས་ཤིང་གཤེག་པར་བརྩམས་པ་ལས་། ཇི་ཙམ་ན་། ཤིང་རུལ་པ་ཞིག་གི་སེར་ཀ་ནས་སྦྲུལ་གདུག་པ་ཞིག་བྱུང་ནས་། རྐང་པ་ག-ཡས་པའི་མཐེ་བོ་ལ་ཟིན་པ་དང་། དེ་དུག་གི་ཤུགས་ཀྱིས་བརྒྱལ་ནས་ས་ལ་འགྱེལ་ཏེ་། ལྦུ་བར་སྐྱུག་ཅིང་བཞིན་ཡང་གྱུར་། མིག་ཀྱང་གྱུར་ཏེ་། དེ་དེ་ལྟར་སྡུག་བསྔལ་བ་། བྲམ་ཟེ་དང་། ཁྱིམ་བདག་རྣམས་ཀྱིས་མཐོང་ནས་སྨྲས་པ་། ཤེས་ལྡན་དག་། འདི་ཁྱིམ་བདག་སུ་ཞིག་གི་བུ་ཡིན་། གཞན་དག་༄༧༠བ་གིས་སྨྲས་པ་། ཆེ་གེ་མོ་ཞིག་གིའོ་༎ དེ་དག་གིས་སྨྲས་པ་། དགེ་སྦྱོང་ཤའཀྱའི་སྲས་མགོན་མེད་པ་རྣམས་ཀྱི་ནང་དུ་རབ་ཏུ་བྱུང་གི་། གལ་ཏེ་རབ་ཏུ་མ་བྱུང་བར་གྱུར་ན་། ཉེ་དུ་རྣམས་ཀྱིས་འདི་ལ་དཔྱད་བྱེད་པ་ཞིག་ཅེས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། སྨན་པ་ལ་དྲིས་ལ་དཔྱད་བྱོས་ཤིག་། དགེ་སློང་དག་གིས་སྨན་པ་ལ་དྲིས་པ་དང་། དེས་སྨྲས་པ་། འཕགས་པ་། སྦྱར་བའི་ཟས་གསོལ་ཅིག་པའི་སྐབས་དེ་། དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། སྨན་པས་བསྟན་ན་སྦྱིན་པར་བྱའོ་༎ དགེ་སློང་དག་གིས་ཟས་སྦྱར་བ་ཇི་ལྟ་བུ་ཡིན་པ་མ་ཤེས་ནས་། དེ་རྣམས་ཀྱིས་སྨན་པ་ལ་དྲིས་པ་དང་། དེས་སྨྲས་པ་། འཕགས་པ་དག་། ཁྱོད་ཉིད་ཀྱི་སྟོན་པ་བཅོམ་ལྡན་འདས་ནི་། ཐམས་ཅད་མཁྱེན་པ་། ཐམས་ཅད་གཟིགས་པ་ཁོ་ན་ཡིན་ཏེ་། དེ་ཉིད་མཁྱེན་ཏོ་ཞེས་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཟས་སྦྱར་བ་ནི་། ལྕི་བ་དང་། གཅིན་དང་། ཐལ་བ་དང་། སའོ་༎ དེ་ལ་ལྕི་བ་ནི་། བྱུང་ནས་རིང་པོ་མ་ལོན་པའི་བེའུ་རྣམས་ཀྱིའོ་༎ གཅིན་ཡང་དེ་ཁོ་ནའོ་༎ ཐལ་བ་ནི་། ཤིང་ལྔ་པོ་། ཀན་ཙ་ནིའི་དང་། ཀ་པི་ད་ཀའི་དང་། ཨཨ་ཤབ༹་ཐའི་དང་། ཨཽ་དུམ་ཝ་རའི་དང་། ནྱ་གྲོ་དྷའི་འོ་༎ ས་ནི་། ས་ལས་སོར་བཞིའི་འོག་ནས་ཕྱུང་བའོ་༎ འདི་ནི་། སྦྱར་བའི་ཟས་ཡིན་ནོ་༎ དེ་ནས་དགེ་༄༧༡ཨ་༌༎ སློང་རྣམས་ཀྱིས་ཚེ་དང་ལྡན་པ་ས་རི་ལ་ཟས་སྦྱར་བ་བྱིན་ན་། འོན་ཀྱང་སོས་པར་མ་གྱུར་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། ཀུན་དགའ་བོ་། ཁྱོད་ཀྱིས་ང་ལས་རྨ་བྱ་ཆེན་མོའི་རིག་སྔགས་བཟུང་ནས་ཀུན་ཆུབ་པར་བྱས་ཏེ་། དགེ་སློང་ས་རི་ལ་སྲུང་བ་དང་། ཡོངས་སུ་བསྐྱབ་པ་དང་། ཡོངས་སུ་བཟུང་བ་དང་། དུག་གཞིལ་བ་དང་། ཆད་པ་སྤང་བ་དང་། དུག་བསད་པ་དང་། མཚམས་བཅད་པ་དང་། ས་བཅིང་བར་ནུས་སམ་། བཅོམ་ལྡན་འདས་ཀྱིས་བཀའ་སྩལ་དུ་གསོལ་། མཉན་ཏེ་བགྱིའོ་༎༎ འདུལ་བ་གཞི་། བམ་པོ་དྲུག་ཅུ་པ་། དེ་ནས་བཅོམ་ལྡན་འདས་ཀྱིས་དེའི་ཚེ་རྨ་བྱ་ཆེན་མོའི་རིག་སྔགས་འདི་དག་བཀའ་སྩལ་ཏོ་༎ སངས་རྒྱས་ལ་ཕྱག་འཚལ་ལོ་༎ ཆོས་ལ་ཕྱག་འཚལ་ལོ་༎ དགེ་འདུན་ལ་ཕྱག་འཚལ་ལོ་༎ འདི་ལྟ་སྟེ་། ཨཨ་མ་ལེ་། བི་མ་ལེ་། ནིར་མ་ལེ་། མངག་ལེ་། ཧི་ར་ཉེ་། ཧི་ར་ཉེ་། གརབྷེ་། བྷ་དྲེ་། སུ་བྷ་དྲེ་། ས་མནཏ་བྷ་དྲེ་། ཤརའི་བྷ་དྲེ་། སརྦ་ཨཨརཐ་སའ་དྷ་ནི་། པའ་ར་མའརཐ་སའ་དྷ་ནི་། སརྦ་ཨཨ་ནརཐ་། པྲ་ཤ་མ་ནི་། སརྦ་མངག་ལ་སའ་དྷ་ནི་། མ་ན་སེ་། མ་ན་སེ་། མ་ཧའ་མ་ན་སེ་། ཨཨ་ཙྱུད་ཏེ་། ཨཨད་བྷའུ་ཏེ་། ཨཨ་ད་ཏྱེད་བྷའུ་ཏེ་། མུ་ཀ་ཏེ་། མོ་ཙ་ནི་། མོ་ཀཤ་ནི་། ཨཨ་ར་ཛེ་། བི་ར་ཛེ་། ཨཨ་མྲི་ཏེ་། ཨཨ་མ་རེ་། ཨཨ་མ་ར་ནི་། བྲཧམེ་། བྲཧམ་སབ༹་རེ་། པའུ་ར་ནེ་། པའུརྣ་། མ་ནོ་ར་ཐེ་། མུ་ཀ་ཏེ་། ཛའི་ཝ་ནཏེ་། ས་རིའི་གནོད་པ་དང་། འཇིགས་པ་དང་། ནད་ཐམས་༄༧༡བ་ཅད་པས་སྲུང་ས་ཤིག་སབ༹འཧའ་། བཙུན་པ་། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་སྤྱན་སྔ་ནས་རྨ་བྱ་ཆེན་མོའི་རིག་སྔགས་བླངས་ནས་། དགེ་སློང་ས་རི་ལ་བདེ་ལེགས་སུ་འགྱུར་བར་བྱས་པས་། དུག་མེད་ནས་སྔོན་གྱི་ཇི་ལྟ་བ་བཞིན་དུ་གྱུར་ཏོ་༎ དགེ་སློང་རྣམས་ཐེ་ཚོམ་སྐྱེས་ནས་། ཐེ་ཚོམ་ཐམས་ཅད་གཅོད་པ་། སངས་རྒྱས་བཅོམ་ལྡན་འདས་ལ་ཞུས་པ་། བཅོམ་ལྡན་འདས་། ཇི་ཙམ་དུ་བཅོམ་ལྡན་འདས་ཀྱིས་རྨ་བྱ་ཆེན་མོའི་རིག་སྔགས་སྨན་པ་དང་། གཅེས་སྤྲས་བགྱིད་པ་ངོ་མཚར་ཆེ་ལགས་སོ་༎ དགེ་སློང་དག་། ད་ལྟར་འབའ་ཞིག་མ་ཡིན་ཏེ་། ཇི་ལྟར་འདས་པའི་དུས་ན་ཡང་ང་ལོག་པར་ལྟུང་བའི་ལུས་མི་ཁོམ་པར་གྱུར་པ་ན་། རིག་སྔགས་ཀྱི་རྒྱལ་མོ་རྨ་བྱ་ཆེན་མོས་ཕན་པ་དང་། གཅེས་སྤྲས་བྱས་པ་དེ་ཉོན་ཅིག་། དགེ་སློང་དག་། སྔོན་བྱུང་བ་། རིའི་རྒྱལ་པོ་གངས་རིའི་ལྷོ་ཕྱོགས་ཀྱི་ངོས་ལ་། རྨ་བྱའི་རྒྱལ་པོ་གསེར་དུ་སྣང་བ་ཞེས་བྱ་བ་ཞིག་གནས་ཏེ་། དེ་ནང་པར་རྨ་བྱ་ཆེན་མོའི་རིག་སྔགས་འདིས་བདེ་ལེགས་སུ་འགྱུར་བ་བྱས་ཏེ་། ཉིན་མོ་བདེ་ལེགས་སུ་གནས་། ནུབ་ཀར་བདེ་ལེགས་སུ་འགྱུར་བ་བྱས་ཏེ་། མཚན་མོ་བདེ་ལེགས་སུ་གནས་སོ་༎ དེ་དུས་གཞན་ཞིག་ན་འདོད་པའི་འདོད་ཆགས་ལ་ལྷག་པར་ཆགས་། འདོད་པ་རྣམས་ལ་ཞེན་། འཆུམས་། བརྒྱལ་། མྱོས་། རབ་ཏུ་རྨོངས་། རབ་ཏུ་བརྒྱལ་ཏེ་། བག་མེད་པས་ནགས་ཀྱི་རྨ་བྱ་མོར་བ་ཏུ་མང་པོ་རྣམས་དང་ལྷན་ཅིག་ཏུ་ཀུན་དགའི་ར་བ་ནས་ཀུན་དགའི་ར་བ་དང་། སྐྱེད་མོས་༄༧༢ཨ་༌༎ ཚལ་ནས་སྐྱེད་མོས་ཚལ་དང་། རིའི་ངོས་ནས་རིའི་ངོས་སུ་རྒྱུ་བ་ལས་། ཇི་ཙམ་ན་། རིའི་སེར་ག་ཞིག་ཏུ་ཞུགས་པ་དང་། དེ་དེར་ཡུན་རིང་དུ་ཕྱིར་རྒོལ་པ་། དགྲར་གྱུར་པ་། འཚེ་བར་གྱུར་པ་། གླགས་ལྟ་བ་རྣམས་ཀྱིས་རྨ་བྱ་རྙིས་བཟུང་སྟེ་། དེ་ནི་། མི་མཛའ་བའི་ནང་དུ་སོན་པ་དང་། རབ་ཏུ་རྨོངས་པ་ལས་དྲན་པ་རྙེད་ནས་། རྨ་བྱ་ཆེན་མོའི་རིག་པ་འདི་ཁོ་ན་ཡིད་ལ་བྱས་སོ་༎ འདི་ལྟ་སྟེ་། ཨཨ་མ་ལེ་། བི་མ་ལེ་། ནིར་མ་ལེ་། མངག་ལྱེ་། ཧི་ར་ཉེ་། ཧི་ར་ཉེ་། གརབྷེ་། བྷ་དྲེ་། སུ་བྷ་དྲེ་། ས་མནཏ་བྷ་དྲེ་། ཤརའི་བྷ་དྲེ་། སརྦ་ཨཨརཐ་སའ་དྷ་ནི་། པ་ར་མའ་རཐ་སའ་དྷ་ནི་། སརྦ་ཨཨ་ནརཐ་། པྲ་ཤ་མ་ནི་། སརྦ་མངག་ལ་སའ་དྷ་ནི་། མ་ན་སེ་། མ་ན་སེ་། མཧའ་མ་ན་སེ་། ཨཨད་ཙྱུད་ཏེ་། ཨཨད་བྷུ་ཏེ་། ཨཨད་ཏྱེད་བྷུ་ཏེ་། མུཀ་ཏེ་། མོ་ཙ་ནི་། མོཀཤ་ནི་། ཨཨ་ར་ཛེ་། བི་ར་ཛེ་། ཨཨ་མ་རེ་། ཨཨ་མྲི་ཏེ་། ཨཨ་མ་ར་ནི་། བྲཧམ་སབ༹་རེ་། པའུ་ར་ནེ་། པའུརྣ་། མ་ནོ་ར་ཐེ་། མུཀ་ཏེ་། ཛའི་ཝ་ནཏེ་། བདག་གནོད་པ་ཐམས་ཅད་ལས་སྲུངས་ཤིག་སབ༹འཧའ་། དེ་རྨ་བྱའི་རྙི་ཆད་ནས་བྲོས་སོ་༎ དགེ་སློང་དག་། ཇི་སྙམ་དུ་སེམས་། དེའི་ཚེ་དེའི་དུས་ཀྱི་རྨ་བྱའི་རྒྱལ་པོ་གསེར་དུ་སྣང་བ་ཞེས་བྱ་བ་གང་ཡིན་པ་དེ་ནི་། ང་ཡིན་ཏེ་། དེ་ན་ཡང་ང་ལ་རྨ་བྱ་ཆེན་མོའི་རིགས་སྔགས་ཀྱིས་ཕན་པ་དང་། གཅེས་སྤྲས་བྱས་སོ་༎ ད་ལྟར་ན་ཡང་ངས་རྨ་བྱ་ཆེན་མོའི་རིག་སྔགས་ཀྱིས་ཕམ་པ་དང་། གཅེས་སྤྲས་བྱས་སོ་༎ བཙུན་པ་། བཅོམ་ལྡན་འདས་ཀྱིས་རིག་སྔགས་ཀྱིས་དགེ་སློང་ས་རི་ལ་ཇི་ཙམ་པ་བདེ་ལེགས་སུ་༄༧༢བ་འགྱུར་བ་བགྱིས་པ་ལ་གཟིགས་། དགེ་སློང་དག་། ད་ལྟར་འབའ་ཞིག་མ་ཡིན་གྱི་། ཇི་ལྟར་འདས་པའི་དེ་ཡང་ཉོན་ཅིག་། དགེ་སློང་དག་། སྔོན་བྱུང་བ་ཝའ་ར་ནའ་སིའི་གྲོང་ཁྱེར་ན་། སྦྲུལ་སྔགས་མཁན་ཞིག་ཡོད་དོ་༎ རྒྱལ་རིགས་ཀྱི་ཁྱེའུ་ཞིག་སྤྲུལ་གྱིས་ཟིན་ནས་དེ་ཤི་བ་དང་། སྦྲུལ་སྔགས་མཁན་གྱིས་རིག་སྔགས་ཀྱིས་དེ་སོས་པར་བྱས་སོ་༎ དགེ་སློང་དག་། ཇི་སྙམ་དུ་སེམས་། དེའི་ཚེ་དེའི་དུས་ཀྱི་སྦྲུལ་སྔགས་མཁན་གང་ཡིན་པ་དེ་ནི་། ང་ཉིད་ཡིན་ནོ་༎ དེའི་ཚེ་དེའི་དུས་ཀྱི་ཁྱེའུ་གང་ཡིན་པ་དེ་ནི་། དགེ་སློང་ས་རི་ཡིན་ནོ་༎ སྨན་གྱི་གཞི་རྫོགས་སོ་༎༎ གོས་ཀྱི་གཞིའི་བསྡུས་པའི་སྡོམ་ནི་། འཚོ་བྱེད་དང་ནི་གསོ་རས་དང་༎ དེ་བཞིན་ཁ་ཚར་རིང་པོ་དང་༎ དབྱར་རལ་བར་ནི་རིག་བྱ་དང་། འཆི་བའི་དུས་དང་ཉེ་དགའ་དང་༎ ཐ་མ་དག་ནི་ནད་པ་ཡིན་༎ བསྡུས་པའི་སྡོམ་ནི་། འཚོ་བྱེད་དང་ནི་གསུམ་འདྲལ་དང་༎ དབྱར་གྱི་རས་ཆེན་གདིང་བ་དང་༎ ག-ཡོན་པ་བདེ་གཤེགས་མོན་དར་དང་༎ བལ་དང་ཤ་མ་ཟར་མའི་རས་༎ སྡོམ་ལ་། དུམ་བུ་ས་སྐྱོང་སེང་གེ་དང་། དེ་བཞིན་ཡངས་པར་སོང་བ་དང་༎ སེམས་འཕྲོག་དྲང་སྲོང་ས་འཚོ་དང་༎ ཨཨ་མྲ་སྐྱོང་དང་འཇིགས་མེད་དང་༎ ཚོང་དཔོན་ཆུང་མ་རིགས་སྐྱེས་དང་༎ སྨན་པ་ཡི་ནི་ལུང་དང་ནི་༎ རྡོ་འཇོག་དང་ནི་བཟང་བྱེད་དང་༎ ཨཽ་དུམ་ཝ་ར་གཞལ་བ་དང་༎ བསྐྱེད་དང་རྒྱལ་ཆེན་སྐྱེད་མོས་ཚལ་༎ བཅོམ་བརླག་གྱད་དང་བུད་མེད་སྦྲུལ་༎ ཡ་མུ་ན་དང་དུར་ཁྲོད་༄༧༣ཨ་༌༎ དང་༎ ཡངས་པ་མིག་དང་སྲིན་གྱི་མེད་༎ རྒྱལ་པོའི་ཁབ་བདུན་བཞི་ལྔ་དང་༎ འཚོ་བྱེད་སྡེ་ཚན་བསྡུས་པ་ཡིན་༎ ལུས་འཕགས་ན་རྒྱལ་བོ་འཕགས་སྐྱེས་པོ་ཞེས་བྱ་བ་། འབྱོར་པ་དང་། རྒྱས་པ་དང་། བདེ་བ་དང་། ལོ་ལེགས་པ་། སྐྱེ་བོ་དང་། མི་མང་པོས་གང་བ་ན་རྒྱལ་སྲིད་བྱེད་དུ་འཇུག་གོ་། དེའི་བློན་པོ་དུམ་བུ་ལ་སོགས་པ་ལྔ་བརྒྱ་ཡོད་པ་ལས་། བློན་པོའི་མཆོག་དུམ་བུས་ཆོས་དང་མཐུན་པར་རྒྱལ་སྲིད་བྱེད་དུ་འཇུག་སྟེ་། ཐ་སྙད་དུ་བྱ་བ་ཡང་རིགས་པས་ལྟ་བར་བྱེད་དོ་༎ དེས་ན་སྐྱེས་པའི་ཚོགས་ཐམས་ཅད་དེའི་ངོར་ལྟ་ཞིང་འདུག་གོ་། དེས་རིགས་མཉམ་པ་ལས་ཆུང་མ་བླངས་ཏེ་། དེ་དེ་དང་ལྷན་ཅིག་རྩེ་བར་བྱེད་༎ དགའ་བར་བྱེད་། དགའ་མགུར་སྤྱོད་པར་བྱེད་དེ་། དེ་རྩེ་བར་བྱེད་། དགའ་བར་བྱེད་། དགའ་མགུར་སྤྱོད་པར་བྱེད་པ་ལས་ཁྱེའུ་ཞིག་བཙས་ཏེ་། དེའི་བཙས་སྟོན་ཉི་མ་བདུན་གསུམ་ཉི་ཤུ་གཅིག་ཏུ་ཞེས་བྱ་བ་ནས་ས་སྐྱོང་ཞེས་བྱ་བར་བཏགས་སོ་ཞེས་བྱ་བའི་བར་གོང་མ་བཞིན་དུའོ་༎ དེ་ཡང་རྩེ་བར་བྱེད་། དགའ་བར་བྱེད་། དགའ་མགུར་སྤྱོད་པར་བྱེད་པ་ལས་ཁྱེའུ་ཞིག་བཙས་ཏེ་། གོང་མ་བཞིན་དུ་རྒྱས་པར་སྦྱར་ཏེ་། དེ་ནི་། སེང་གེ་ཞེས་བྱ་བར་བཏགས་སོ་༎ ས་སྐྱོང་དང་། སེང་གེ་རིམ་གྱིས་གཞོན་ནུར་གྱུར་ན་ཡང་། བློན་པོའི་མཆོག་དུམ་བུ་ནི་། ཐོག་མ་ཉིད་ནས་དཔའ་ཞིང་ཕ་རོལ་གནོན་པ་། གནས་ལྔ་ལ་བྱང་བ་ཡིན་ཏེ་། དེས་ན་བློན་པོ་རྣམས་ཀྱི་མཆོག་ཏུ་གྱུར་ཏོ་༎ ༄༧༣བ་གང་གི་ཚེ་བུའི་མཐུ་སྐྱེས་པ་དེའི་ཚེ་ལྷག་པར་ཡང་བློན་པོ་ཐམས་ཅད་ཟིལ་གྱིས་མནན་ཏེ་འདུག་གོ་། དེ་ནས་བློན་པོ་དེ་རྣམས་ཟིལ་གྱིས་ནོན་པས་། མི་བཟོད་པ་སྐྱེས་ནས་ཕན་ཚུན་དུ་གྲོས་བྱས་ཏེ་རྒྱལ་པོའི་དྲུང་དུ་དོང་ངོ་༎ དེ་ནས་སྐབས་ལ་བབ་པར་རིག་ནས་རྒྱལ་པོ་ལ་སྨྲས་པ་། ལྷ་། རྒྱལ་པོ་སུ་ལགས་། དེས་སྨྲས་པ་། ཤེས་ལྡན་དག་གིས་བརྟག་ཏུ་ཅི་ཡོད་། རྒྱལ་པོ་ལྷ་ཡིན་མོད་། གཞན་སུ་ཞིག་ཡིན་། དེ་རྣམས་ཀྱིས་སྨྲས་པ་། ལྷ་། རྒྱལ་པོ་ནི་། དུམ་པུ་ལགས་ཀྱི་། ལྷ་མ་ལགས་སོ་༎ གལ་ཏེ་དེ་འཚལ་བར་གྱུར་ན་། ལྷ་རྒྱལ་སྲིད་ལས་ཕྱུང་ནས་རང་ཉིད་ཅོད་པན་བཅིངས་ཏེ་རྒྱལ་སྲིད་ཀྱི་དབང་ཕྱུག་ལ་དབང་བགྱིད་པར་འགྱུར་རོ་༎ རྒྱལ་པོས་བསམ་པ་། དེས་འདི་དག་ཐམས་ཅད་ཟིལ་གྱིས་མནན་པས་། དེས་ན་དབྱེན་བྱེད་དོ་སྙམ་མོ་༎ རེ་ཞིག་དུས་གཞན་ཞིག་ན་། རྒྱལ་པོ་བློན་པོའི་ཚོགས་ཀྱིས་ཡོངས་སུ་བསྐོར་ཏེ་འདུག་པ་དང་། བློན་པོའི་མཆོག་དུམ་བུ་རྒོལ་བ་དང་། ཕྱིར་རྒོལ་བ་བརྒྱ་སྟོང་གིས་ཡོངས་སུ་བསྐོར་ནས་རྒྱ་བོའི་ཕོ་བྲང་དུ་ཞུགས་ཏེ་། རྒྱལ་པོའི་ཕོ་བྲང་དེ་གང་བར་བྱས་ནས་འདུག་གོ་། གང་གི་ཚེ་རྒྱལ་སྲིད་ཀྱི་བྱ་བ་བྱས་ནས་ཕྱིར་བྱུང་བ་དེའི་ཚེ་། ཡང་རྒྱལ་པོའི་ཕོ་བྲང་དེ་སྟོང་པར་འདུག་གོ་། རྒྱལ་པོས་སྨྲས་པ་། ཤེས་ལྡན་དག་། སྐྱེ་བོའི་ཚོགས་ཐམས་ཅད་ཕྱིར་བྱུང་བར་གྱུར་ཏམ་། བློན་པོ་རྣམས་ཀྱིས་གླགས་སྙེད་ནས་དེ་རྣམས་ཀྱིས་སྨྲས་པ་། ལྷ་། གང་གི་སླད་དུ་སྙན་དུ་གསོལ་བ་ལྷའི་སྤྱན་སྔར་བབ་ལགས་༄༧༤ཨ་༌༎ མོད་། གལ་ཏེ་དུམ་བུ་འཚལ་བར་གྱུར་ན་། ལྷ་རྒྱལ་སྲིད་ལས་ཕྱུང་ནས་། རང་ཉིད་ཀྱིས་ཅོད་པན་བཅིངས་ཏེ་རྒྱལ་སྲིད་ཀྱི་དབང་ཕྱུག་ལ་དབང་བགྱིད་པར་འགྱུར་རོ་། རྒྱལ་པོ་རྣམས་ནི་། ཁབ༹་ལྟར་ཁུམ་འཕྲིག་ཟ་བ་ཡིན་པས་། དེས་བསམ་པ་། འདི་རྣམས་ཀྱིས་ཇི་སྐད་སྨྲས་པ་དེ་བཞིན་དུ་གདོན་མི་ཟའོ་༎ སྙམ་ནས་དེ་དེ་ལ་ཀླན་ཀ་ཚོལ་བར་གྱུར་ཏོ་༎ འཇིག་རྟེན་ན་མཛའ་བ་དང་། མི་མཛའ་བ་དང་། བར་མ་ཡོད་པས་། ཇི་ཙམ་ན་གཞན་དག་གིས་དུམ་བུ་ལ་སྨྲས་པ་། ཁྱོད་ལ་རྒྱལ་པོ་ཀླན་ཀ་ཚོལ་ཞིང་འདུག་གི་། ཐབས་ལེགས་པར་སོམས་ཤིག་། དེ་རྟོག་པ་སྐྱེས་ཤིང་དེ་དཔྱོད་པ་ལ་ཞུགས་པ་། གང་དུ་འགྲོ་། གལ་ཏེ་མཉན་ཡོད་དུ་སོང་ན་ནི་། མཉན་ཡོད་དེ་ཡང་རྒྱལ་པོའི་མངའ་རིས་ཡིན་པས་། ཉེན་འདི་ཉིད་ཡོད་དོ་༎ དེ་བཞིན་དུ་ཝའ་ར་ནའ་སི་དང་། རྒྱལ་པོའི་ཁབ་དང་། ཙམ་པ་ཡང་གཅིག་གི་དབང་དུ་གྱུར་པས་ཉེན་འདི་ཡོད་དོ་༎ ཡངས་པ་ཅན་ནི་། ཚོགས་ཀྱི་དབང་ཡིན་ཏེ་། བཅུ་དགའ་བ་གང་ཡིན་པ་དེ་ལ་ནི་། ཉི་ཤུ་མི་དགའ་བར་འགྱུར་བས་། དེ་ཡངས་པ་ཅན་དུ་འགྲོའོ་སྙམ་ནས་། དེ་ཡངས་པ་ཅན་གྱིས་ལི་ཙ་བྱི་རྣམས་ལ་། བདག་ནི་། ཁྱེད་ཅག་གི་དཔུང་གི་ཕག་ན་འདུག་པར་འདོད་དོ་༎ ཞེས་ཕོ་ཉ་བཏང་ངོ་༎ དེ་རྣམས་ཀྱིས་གུས་པའི་ཚུལ་གྱིས་ལན་སྤྲིང་པ་། ཡངས་པ་ཅན་འདིར་བྱོན་པ་ལེགས་ཀྱི་། སྤྱོན་ཅིག་། དེ་ནས་བློན་པོའི་མཆོག་དུམ་བུས་ཉེ་དུ་རྣམས་བོས་ཏེ་སྨྲས་པ་། ༄༧༤བ་ཤེས་ལྡན་། བདག་ནི་། ཡངས་པ་ཅན་དུ་ཆས་ཀྱི་། ཁྱེད་ཅག་ལས་གང་དག་འདིར་དགའ་བ་དེ་དག་ནི་། འདུག་ཅིག་། གང་དག་མི་འདོད་པ་དག་ནི་། སྟ་གོན་གྱིས་ཤིག་དང་འདོང་ངོ་༎ བ་ལང་རྫི་དང་། ཕྱུག་རྫི་རྣམས་ལ་བསྒོ་བ་། ཁྱེད་ཅག་གིས་བ་ལང་དང་། མ་ཧེ་ཡངས་པ་ཅན་གང་ན་བ་དེར་སྐྱོངས་ཤིག་། ཞོ་ཤས་འཚོ་བ་རྣམས་ལ་བསྒོ་བ་། ཡངས་པ་ཅན་དུ་འདོང་གི་། གོ་གྱོན་ཅིག་། དེ་ནས་སྐྱེ་བོའི་ཚོགས་ལྟར་དེ་སྟ་གོན་བྱེད་དུ་བཅུག་ནས་། རྒྱལ་པོའི་དྲུང་དུ་སོང་སྟེ་། རྐང་པ་གཉིས་ལ་གཏུགས་ཏེ་སྨྲས་པ་། ལྷ་། བགྱི་བ་ཅུང་ཞིག་མཆིས་ཏེ་། སྐྱེད་མོས་ཚལ་དུ་མཆི་ན་། གཟིགས་སུ་གསོལ་། རྒྱལ་པོས་སྨྲས་པ་། དེ་བཞིན་བྱའི་། སོངས་ཤིག་། དེས་སྐྱེད་མོས་ཚལ་བྱི་དོར་བྱས་ནས་། ནོར་གཅེས་པས་ཤིང་རྟ་བཀང་སྟེ་། སྟེང་བཟའ་བ་དང་། བཅབ་པས་ག-ཡོགས་ནས་སོང་ངོ་༎ བློན་པོ་རྣམས་ཀྱིས་དུམ་བུ་བྲོས་སོ་༎ ཞེས་བྱ་བ་ཐོས་ནས་དེ་རྣམས་རིངས་པ་རིངས་པར་རྒྱལ་པོའི་དྲུང་དུ་དོང་ནས་སྨྲས་པ་། ལྷ་། དུམ་བུ་ནི་། བྲོས་སོ་༎ རྒྱལ་པོས་སྨྲས་པ་། དེངས་ལ་སླར་ཁུག་ཅིག་། དེ་རྣམས་ཀྱིས་དཔུང་གི་ཚོགས་ཡན་ལག་བཞི་པ་གོ་བསྐོན་ནས་༎ བསྙེགས་ཏེ་སྨྲས་པ་། དུམ་བུ་། ལྷས་བཀའ་སྩལ་གྱི་། སླར་ལོག་ཅིག་། དེས་སྨྲས་པ་། ཤེས་ལྡན་དག་། ཁྱེད་ཅག་གིས་ཡུན་རིང་མོ་ཞིག་ནས་ཀྱེ་མའི་དུམ་བུ་ཤི་འམ་བྲོས་པར་གྱུར་ཀྱང་ཅི་མ་རུང་སྙམ་དུ་བསམ་པ་དེ་། ཚེགས་ཆུང་དུས་གྲུབ་ཀྱི་། དེངས་ཤིག་། ཁོ་བོ་ནི་། བྲོས་པ་ཡིན་ནོ་༎ ༄༧༥ཨ་༌༎ དེ་རྣམས་རྒྱལ་པོའི་སེམས་བསྲུང་བའི་ཕྱིར་མདའ་དང་མདའ་དག་འདྲེས་པར་བྱས་ནས་། ལོག་སྟེ་རྒྱལ་པོ་ལ་སྨྲས་པ་། ལྷ་། བློན་པོའི་མཆོག་དུམ་བུ་ནི་། བྲོས་སོ་༎ རྒྱལ་པོས་མ་ལེགས་སོ་༎ སྙམ་དུ་བསམ་ནས་ཅང་མི་སྨྲ་བར་འདུག་གོ་། དུམ་བུ་ཡང་རིམ་གྱིས་ཡངས་པ་ཅན་དུ་ཕྱིན་ཏོ་༎ དེའི་ཚེ་ཡངས་པ་ཅན་ན་རིགས་གསུམ་དུ་གནས་ཏེ་། རིགས་དང་པོ་ན་ནི་། ཁང་པ་བརྩེགས་མ་བདུན་སྟོང་པ་གམ་གསེར་ལས་བྱས་སོ་༎ རིས་བར་མ་ན་ནི་། ཁང་པ་བརྩེགས་མ་ཁྲི་བཞི་སྟོང་བ་གམ་དངུལ་ལས་བྱས་སོ་༎ རིས་ཐ་མ་ན་ནི་། ཁང་པ་བརྩེགས་མ་ཉི་ཁྲི་ཆིག་སྟོང་བ་གམ་ཟངས་ལས་བྱས་པ་སྟེ་། དེ་རྣམས་ན་ནི་། མི་དམ་པ་དང་། བར་མ་དང་། ཕལ་བ་རྣམས་ཅི་རིགས་པར་གནས་སོ་༎ ཡངས་པ་ཅན་གྱི་ཚོགས་གྱིས་ཁྲིམས་སུ་བཅས་ཏེ་བཞག་པ་ནི་། རིས་དང་པོར་བུ་མོ་བཙས་པ་གང་ཡིན་པ་དེ་ནི་། རིས་དང་པོ་ཉིད་དུ་གཏོང་བར་བྱེད་ཀྱི་། བར་མར་མ་ཡིན་། ཐ་མར་མ་ཡིན་ནོ་༎ བར་མའི་གང་ཡིན་པ་དེ་ནི་། རིས་དང་པོ་དང་བར་མ་ལ་གཏོང་བར་བྱེད་དོ་༎ ཐ་མའི་གང་ཡིན་པ་དེ་ནི་། རིས་གསུམ་ཆར་དུ་གཏོང་བར་བྱེད་དེ་། བུད་མེད་རྣམས་ནི་། ཡངས་པ་ཅན་མ་གཏོགས་པར་གཞན་དུ་མི་གཏོང་ཞིང་། མི་འབྱིན་ཏོ་༎ བུད་མེད་རིན་པོ་ཆེ་ནི་། སུ་ལ་ཡང་མི་གཏོང་བར་ཚོགས་སྤྱིའི་ཡོངས་སུ་ལོངས་སྤྱད་པ་ཁོ་ནར་བྱེད་དོ་༎ དུམ་བུ་ནི་། སྐྱེས་བུ་དམ་པ་ཡིན་ནོ་ཞེས་ཏེ་། རིས་དང་པོར་ཁང་པ་༄༧༥བ་བྱིན་ནས་། དེ་ན་གནས་པར་བརྩམས་པ་ལས་། གང་གི་ཚེ་ཚོགས་འདུས་པ་དེའི་ཚེ་། དེ་བོས་ཀྱང་འདུར་མ་བཏུབ་ནས་། དེ་ལ་ཡངས་པ་ཅན་གྱི་ལི་ཙ་བྱི་རྣམས་ཀྱིས་སྨྲས་པ་། དུམ་བུ་། ཁྱོད་ཅིའི་ཕྱིར་མི་འདུ་། དེས་སྨྲས་པ་། འདུ་བ་ཁོ་ན་ལས་བདག་ལ་ཉེས་དམིགས་བྱུང་བས་བདག་མི་འདུའོ་༎ ཡངས་པ་ཅན་རྣམས་ཀྱིས་སྨྲས་པ་། དུམ་བུ་། འདུས་ཤིག་། འདིར་ཉེས་དམིགས་ཅི་ཞིག་འབྱུང་། དེས་འདུས་པར་བརྩམས་ནས་བློ་གྲོས་མ་བྱིན་ནོ་༎ དེ་རྣམས་ཀྱིས་སྨྲས་པ་། དུམ་བུ་། བློ་གྲོས་བྱིན་ཅིག་། དེས་སྨྲས་པ་། གང་གི་ཕྱིར་བློ་གྲོས་ཁོ་ནས་བདག་ལ་ཉེས་དམིགས་བྱུང་བས་ན་། བློ་གྲོས་ནི་། མི་སྦྱིན་ནོ་༎ དེ་རྣམས་ཀྱིས་སྨྲས་པ་། བློ་གྲོས་བྱིན་ཅིག་། འདིར་ཉས་དམིགས་ཅི་ཞིག་འབྱུང་། དེ་ཚོགས་དང་ལྷན་ཅིག་འདུས་ནས་བློ་གྲོས་ཀྱང་བྱིན་ཏོ་༎ སྔོན་ཡངས་པ་ཅན་གྱི་ལི་ཙ་བྱི་རྣམས་གང་སུ་ལ་ཡང་རུང་ཡི་གེ་སྤྲིང་བར་བྱེད་ན་། རྩུབ་པོ་དང་བཅས་པར་སྤྲིང་བར་བྱེད་དོ་༎ གང་གི་ཚེ་དུམ་བུས་བློ་གྲོས་བྱིན་པ་དེའི་ཚེ་། འཇམ་པོ་དང་བཅས་པར་ཡི་གེ་སྤྲིང་བར་བྱེད་དོ་༎ གང་དག་ལ་འཇམ་པོ་དང་བཅས་པའི་ཡི་གེ་འོངས་པར་གྱུར་པ་དེ་རྣམས་ཕན་ཚུན་དུ་གྲོས་བྱས་པ་། ཤེས་ལྡན་དག་། གང་གིས་ན་ཡངས་པ་ཅན་གྱི་ཚོགས་སྔོན་རྩུབ་པ་དང་བཅས་པར་སྤྲིང་བར་བྱེད་པ་ལས་། ད་འཇམ་པོ་དང་བཅས་པར་བྱེད་པར་གྱུར་པ་ལ་རྒྱུ་ཅི་ཞིག་ཡོད་༎ གཞན་དག་གིས་སྨྲས་པ་། ཁྱད་པར་ཡོད་དེ་། ལུས་འཕགས་ཀྱི་རྒྱལ་པོའི་བློན་པོའི་མཆོག་དུམ་བུ་དེར་འོངས་ནས་། དེ་དག་དེའི་བློ་གྲོས་༄༧༦ཨ་༌༎ བཞིན་བྱེད་དེ་། དེས་ན་། ད་ལྟར་འཇམ་པོ་དང་བཅས་པར་སྤྲིང་བར་བྱེད་དོ་༎ དུམ་བུས་ས་སྐྱོང་དང་། སེང་གེ་ཁྱིམ་ཕུབ་ནས་། སེང་གེ་རྩེ་བར་བྱེད་། དགའ་བར་བྱེད་། དགའ་མགུར་སྤྱོད་པར་བྱེད་པ་ལས་བུ་མོ་ཞིག་བཙས་ཏེ་། དེའི་བཙས་སྟོན་རྒྱ་ཆེར་བྱས་ནས་གོས་ཅན་ཞེས་བྱ་བར་བཏགས་སོ་༎ དེ་ལྟས་མཁན་རྣམས་ཀྱིས་མཐོང་ནས་། ཁྱེའུ་ཞིག་བཙའ་བར་འགྱུར་ཏེ་། དེས་ཕ་སྲོག་དང་ཕྲལ་ནས་རང་ཉིད་ཅོད་པན་བཅིངས་ཏེ་རྒྱལ་སྲིད་བྱེད་པར་འགྱུར་རོ་ཞེས་ལུང་བསྟན་ཏོ་༎ དེ་ཡང་རྩེ་བར་བྱེད་། དགའ་བར་བྱེད་། དགའ་མགུར་སྤྱོད་པར་བྱེད་པ་ལས་བུ་མོ་ཞིག་བཙས་ཏེ་། དེའི་བཙས་སྟོན་ཡང་རྒྱ་ཆེར་བྱས་ནས་ཉེ་གོས་ཅན་ཞེས་བྱ་བར་བཏགས་སོ་༎ དེ་ཡང་ལྟས་མཁན་རྣམས་ཀྱིས་མཐོང་ནས་། བུ་མཚན་རྫོགས་པ་ཞིག་བཙའ་བར་འགྱུར་རོ་ཞེས་ལུང་བསྟན་ཏོ་༎ ས་སྐྱོང་གདུག་པ་རྩལ་ཆེ་བ་ཞིག་པས་ཡངས་པ་ཅན་གྱི་ལི་ཙ་བྱི་རྣམས་ཀྱི་སྐྱེད་མོས་ཚལ་རྣམས་མ་རུང་བར་བྱས་པ་དང་། སྐྱེད་མོས་ཚལ་སྲུང་བ་རྣམས་ཀྱིས་སྨྲས་པ་། ཡངས་པ་ཅན་གྱི་ལི་ཙ་བྱི་རྣམས་ནི་། གདུག་པ་རྩལ་པོ་ཆེ་ཡིན་གྱི་། དེ་དག་གི་སྐྱེད་མོས་ཚལ་རྣམས་མ་རུང་བར་མ་བྱ་ཞིག་ཅེས་དེས་སླར་བཟློག་ཀྱང་མ་བཏུབ་ནས་། སྐྱེད་མོས་ཚལ་སྲུང་བ་རྣམས་ཀྱིས་དུམ་བུ་ལ་སྨྲས་པ་། ཁྱོད་ཀྱི་བུས་ཡངས་པ་ཅན་གྱི་མི་ལི་ཙ་བྱི་རྣམས་ཀྱི་སྐྱེད་མོས་ཚལ་རྣམས་མ་རུང་བར་བྱས་ཏེ་། ལི་ཙ་བྱི་འདི་དག་ནི་། གདུག་པ་རྩལ་པོ་༄༧༦བ་ཆེ་ཡིན་པས་། འདི་ལ་གནོད་པ་བྱས་སུ་འོང་གི་། འདི་སླར་ཟློག་ཅིག་། དེས་དེ་བཀུག་ནས་སྨྲས་པ་། བུ་། ཡངས་པ་ཅན་གྱི་ལི་ཙ་བྱི་རྣམས་ནི་། གདུག་པ་རྩལ་པོ་ཆེ་ཡིན་པས་། འདི་དག་གི་སྐྱེད་མོས་ཚལ་མ་རུང་པར་མ་བྱ་ཞིག་། དེ་དག་གིས་གནོད་པ་བྱས་ས་རེ་། དེས་སྨྲས་པ་། ཡབ་། འདི་དག་ལ་ནི་། སྐྱེད་མོས་ཚལ་མཆིས་ན་། བདག་ཅག་ལ་མ་མཆིས་སོ་༎ དེས་སྨྲས་པ་། བུ་། སྐྱེད་མོས་ཚལ་གྱི་དོན་དུ་ཚོགས་ལ་གསོལ་བ་གདབ་བོ་༎ དེས་ཚོགས་ལ་གསོལ་བ་བཏབ་པ་། ཤེས་ལྡན་དག་། བདག་གི་བུ་གཉིས་ལ་སྐྱེད་མོས་ཚལ་མ་མཆིས་ཀྱི་། བདག་ལ་སྐྱེད་མོས་ཚལ་ཞིག་ཐུགས་དཔག་མཛད་པའི་རིགས་སོ་༎ དེ་རྣམས་ཀྱིས་དེ་དག་ལ་སྐྱེད་མོས་ཚལ་རྙིང་པ་ཞིག་བྱིན་པ་ལས་། དེ་ན་ཤིང་སའ་ལ་ཆེན་པོ་ཞིག་ཡོད་དེ་། དེ་ལ་གཅིག་གིས་བཅོམ་ལྡན་འདས་ཀྱི་སྐུའི་གཟུགས་བརྙན་བྱེད་དུ་བཅུག་གོ་། གཅིག་ཤོས་ཀྱིས་ནི་ཞལ་སྲོས་བྱས་སོ་༎ དེ་བཞིན་དུ་གནས་བརྟན་རྣམས་ཀྱིས་ཀྱང་མདོ་སྡེའི་ནང་དུ་སངས་རྒྱས་བཅོམ་ལྡན་འདས་ཡངས་པ་ཅན་ན་། ས་སྐྱོང་དང་། སེང་གེའི་ཤིང་སའ་ལའི་ཚལ་ན་བཞུགས་སོ་༎ ཞེས་བརྗོད་དོ་༎ ས་སྐྱོང་གིས་བྱ་བ་མ་ཡིན་པ་སྟོང་ཕྲག་དག་བྱས་པས་། ལི་ཙ་བྱི་རྣམས་སྨོད་པར་བྱེད་། གཞོགས་འཕྱས་བྱེད་། ཁ་ཟེར་བར་བྱེད་དོ་༎ དེ་ནས་དུམ་བུས་བཀུག་སྟེ་བསྒོ་བ་། བུ་། ཁྱོད་ཚོགས་འཁྲུག་པར་མ་བྱེད་པར་རི་བོར་ཆེ་གེ་མོ་ཞིག་ཏུ་སོང་ལ་། དེར་རང་གི་ཞིང་ལས་ཀྱི་མཐའ་རྣམས་ལ་ཞལ་ཏ་བྱེད་ཅིང་འདུག་ཅིག་། དེ་དེར་༄༧༧ཨ་༌༎ སོང་ནས་རང་གི་ཞིང་ལས་ཀྱི་མཐའ་རྣམས་ལ་ཞལ་ཏ་བྱ་བར་བརྩམས་སོ་༎ ཇི་ཙམ་དུས་གཞན་ཞིག་ན་། ཡངས་པ་ཅན་གྱི་སྡེ་དཔོན་ཤི་ནས་། དེ་རྣམས་ཀྱིས་བློན་པོའི་མཆོག་དུམ་བུ་སྡེ་དཔོན་དུ་བཅུག་པ་ལས་། དེས་ཀྱང་དུས་ཐུང་དུ་ཞིག་ཏུ་ཆོས་དང་མཐུན་བས་སྡེ་དཔོན་བྱས་ནས་ཤིའོ་༎ ཡངས་པ་ཅན་གྱི་ཚོགས་འདུས་ནས་། སུ་ཞིག་སྡེ་དཔོན་དུ་གཞུག་ཅེས་བྱས་པ་དང་། དེ་ནས་ཁ་ཅིག་གིས་སྨྲས་པ་། བློན་པོའི་མཆོག་དུམ་བུས་ཚོགས་ཡོངས་སུ་བསྐྱངས་པས་ན་། དེ་ཉིད་ཀྱི་བུ་གཞུག་གོ་། ཁ་ཅིག་གིས་སྨྲས་པ་། དེའི་བུ་ས་སྐྱོང་ནི་། གདུག་པ་། རྩལ་པོ་ཆེ་ཞིག་སྟེ་། གལ་ཏེ་སྡེ་དཔོན་དུ་བཅུག་ན་། གདོན་མི་ཟ་བར་ཚོགས་ཕྱེ་བར་འགྱུར་རོ་༎ དེའི་ནུ་བོ་སེང་གེ་གང་ཡིན་པ་དེ་ནི་། དེས་པ་། འགྲོགས་ན་བདེ་བ་། ཚོགས་ཀྱི་སེམས་མགུ་བར་བྱེད་ནུས་པ་ཞིག་པས་། གལ་ཏེ་ཚོགས་འདོད་ན་། སྡེ་དཔོན་དུ་གཞུག་གོ་། ཐམས་ཅད་དགའ་བས་དེ་རྣམས་འདུས་ནས་སེང་གེའི་གན་དུ་སོང་སྟེ་། སེང་གེ་ཁྱོད་ལ་སྡེ་དཔོན་སྦྱིན་ནོ་༎ དེས་སྨྲས་པ་། ས་སྐྱོང་ནི་། བདག་གི་ཕུ་བོ་ཡིན་པས་དེ་སྡེ་དཔོན་དུ་ཆུག་ཅིག་། དེ་རྣམས་ཀྱིས་སྨྲས་པ་། སེང་གེ་། སྡེ་དཔོན་ཁྱོད་ཀྱི་རིགས་བརྒྱུད་ཀྱི་རིམ་པས་འོངས་པ་ཡིན་ནམ་ཅི་། ཚོགས་གང་ལ་འདྲང་བ་དེས་སྡེ་དཔོན་བྱ་བར་ཟད་མོད་། གལ་ཏེ་ཁྱོད་མི་འདོད་ན་། ཁོ་བོ་ཅག་གིས་གཞན་ཞིག་སྡེ་དཔོན་དུ་གཞུག་གོ་། དེས་བསམ་པ་། གལ་ཏེ་བདག་གི་ཁྱིམ་ནས་སྡེ་དཔོན་གཞན་དུ་ཤོར་ན་། དེ་ནི་། མ་འོས་༄༧༧བ་པས་ཡེ་བསྐུར་རོ་༎ སྙམ་ནས་དེས་ཁས་བླངས་པ་དང་། དེ་རྣམས་ཀྱིས་བཀུར་སྟི་ཆེན་པོས་སྡེ་དཔོན་དུ་བཅུག་གོ་། ཡངས་པ་ཅན་པ་རྣམས་སྔོན་གང་ལ་ཡི་གེ་སྤྲིང་པ་དེ་ལ་དུམ་བུ་ལ་སོགས་པ་ཚོགས་ཀྱིས་བཀའ་སྩལ་པ་ཞེས་འབྲི་བ་ལས་། གང་གི་ཚེ་སེང་གེ་སྡེ་དཔོན་དུ་གྱུར་པ་དེའི་ཚེ་། སེང་གེ་ལ་སོགས་པ་ཚོགས་ཀྱིས་བཀའ་སྩལ་པ་ཞེས་འབྲི་བར་བྱེད་དོ་༎ ཇི་ཙམ་དུས་གཞན་ཞིག་ན་། རི་བོར་ན་ས་སྐྱོང་། རང་གི་ཞིང་ལས་ཀྱི་མཐའ་རྣམས་ལ་ཞལ་ཏ་བྱེད་པའི་རི་བོར་གང་ཡིན་པ་དེར་སྤྲིང་པ་འོངས་པ་དང་། ས་སྐྱོང་གིས་ཕྱེ་སྟེ་བཀླགས་ནས་། དེས་སྨྲས་པ་། ཤེས་ལྡན་དག་། སྔོན་ནི་། ཡངས་པ་ཅན་གྱི་ཚོགས་། དུམ་བུ་ལ་སོགས་པའི་ཚོགས་ཀྱིས་བཀའ་སྩལ་པ་ཞེས་འབྲི་ན་། ད་ནི་། སེང་གེ་ལ་སོགས་པ་ཚོགས་ཀྱིས་བཀའ་སྩལ་པ་ཞེས་འབྲི་ན་། ཅི་། ཁོ་བོའི་ཕ་ཤིའམ་། དེ་རྣམས་ཀྱིས་སྨྲས་པ་། ཤིའོ་༎ དེ་མི་བཟོད་པ་སྐྱེས་ནས་ཡངས་པ་ཅན་དུ་སོང་སྟེ་སྨྲས་པ་། ཕུ་བོ་ང་འདུག་བཞིན་དུ་ཁྱོད་ཀྱིས་སྡེ་དཔོན་བྱ་བ་ཇི་ག་རིགས་སམ་། སེང་གེས་ཇི་ལྟར་གྱུར་པ་དེ་ལ་སྨྲས་པ་དང་། དེ་ཡངས་པ་ཅན་གྱི་ལི་ཙ་བྱི་རྣམས་ལ་མི་བཟོད་པ་སྐྱེས་ནས་བསམ་པ་། བདག་ལ་ཡངས་པ་ཅན་རྣམས་ཀྱིས་བཀུར་སྟི་མ་ཡིན་པ་བྱས་ཀྱི་། རྒྱལ་པོའི་ཁབ་ཏུ་འགྲོའོ་སྙམ་ནས་། དེས་རྒྱལ་པོ་གཟུགས་ཅན་སྙིང་པོ་ལ་བདག་ལྷའི་བཙན་ཕག་ན་མཆིས་པར་འཚལ་ལོ་༎ ཞེས་ཕོ་ཉ་བཏང་ངོ་༎ དེས་དེ་ལ་སྤྲིང་པ་། འོངས་པ་ལེགས་ཀྱི་། ཤོག་ཅིག་ཅེས་སྤྲིང་པ་། དེ་རྒྱལ་༄༧༨ཨ་༌༎ པོའི་ཁབ་ཏུ་འོངས་པ་དང་། དེ་ནས་རྒྱལ་པོ་གཟུགས་ཅན་སྙིང་པོས་བློན་པོའི་མཆོག་ཏུ་བཅུག་གོ་། ཇི་ཙམ་དུས་གཞན་ཞིག་ན་། རྒྱལ་པོ་གཟུགས་ཅན་སྙིང་པོའི་བཙུན་མོ་དམ་པ་ཤི་ནས་དེ་འགྲམ་པ་ལ་ལག་པ་གཏད་དེ་སེམས་ཁོང་དུ་ཆུད་ཅིང་འདུག་པ་དེ་། ས་སྐྱོང་གིས་མཐོང་ནས་སྨྲས་པ་། ལྷ་། ཅིའི་སླད་དུ་ཞལ་ལ་ཕྱག་གཏད་དེ་ཐུགས་མི་དགྱེས་ཤིང་བཞུགས་། དེས་སྨྲས་པ་། ངའི་བཙུན་མོ་དམ་པ་ཤི་ན་། ཅིའི་ཕྱིར་སེམས་ཁོང་དུ་ཆུད་ཅིང་མི་འདུག་། ལྷ་། ཐུགས་ངན་མ་མཛད་ཅིག་། བདག་གི་ནུ་བོ་ལ་བུ་མོ་གཟུགས་དང་ལང་ཚོ་ཕུན་སུམ་ཚོགས་པ་། ལྷ་ཁོ་ན་ལ་འོས་པ་གཉིས་མཆིས་ན་། དེ་ལ་གཅིག་ལ་ནི་། ཕ་འགུམ་པའི་བུ་ཞིག་བཙའ་བར་འགྱུར་། གཅིག་ཤོས་ལ་ནི་། མཚན་ཕུན་སུམ་ཚོགས་པ་ཞིག་བཙའ་བར་འགྱུར་རོ་༎ ཞེས་ལུང་བསྟན་ན་། ལྷའི་ཆེད་དུ་དེ་གང་ཁྲིད་དེ་མཆི་། བུ་མཚན་ཕུན་སུམ་ཚོགས་པ་བཙའ་བར་འགྱུར་རོ་༎ ཞེས་ལུང་བསྟན་པ་གང་ཡིན་པ་དེའོ་༎ དེ་ནས་ས་སྐྱོང་གིས་སེང་གེ་ལ་སྤྲིང་བ་། རྒྱལ་པོ་གཟུགས་ཅན་སྙིང་པོའི་བཙུན་མོ་དམ་པ་ཤི་ནས་། ཁྱོད་ཀྱི་ཉེ་གོས་ཅན་ཚུར་བཀྲིས་ཤིག་དང་། བཙུན་མོ་དམ་པར་འགྱུར་རོ་༎ དེས་དེ་ལ་ཡི་གེའི་ལན་སྤྲིང་པ་། གར་བསྐོར་ཀྱང་ཁྱོད་ཁོ་ན་ལ་བདག་འདྲི་བར་ཟད་ཀྱི་། ཁྱོད་ཀྱིས་བྱས་པ་གང་ཡིན་པ་དེ་ནི་། ཚད་མའི་མཆོག་ཡིན་པས་ཁྱོད་ཉིད་ཤེས་སོ་༎ ཇི་ལྟར་ཚོགས་ཀྱིས་ཁྲིམས་སུ་བཅས་པ་། ཡངས་པ་༄༧༨བ་ཅན་ལས་གཞན་དུ་བུ་མོ་མི་གཏང་ངོ་ཞེས་བཅས་མོད་ཀྱི་། འོན་ཀྱང་ཁྱོད་ཉིད་འོངས་ཏེ་སྐྱེད་མོས་ཚལ་དུ་སྡོད་ཅིག་དང་། ཁོ་བོས་དེ་སྐྱེད་མོས་ཚལ་དུ་ཕྱུང་བ་དང་། ཁྱོད་ཀྱིས་ཁྲིད་དེ་སོངས་ཤིག་། དེ་ནས་ས་སྐྱོང་གིས་རྒྱལ་པོ་ལ་མཆི་ཕྱག་བྱས་ནས་ཤིང་རྟར་ཞུགས་ཏེ་ཡངས་པ་ཅན་དུ་སོང་བ་ལས་། རིམ་གྱིས་ཕྱིན་ནས་སྐྱེད་མོས་ཚལ་དུ་བསྡད་དོ་༎ དེའི་ཚེ་ཡངས་པ་ཅན་གྱི་སྒོ་སྲུང་ཞིག་ཤི་ནས་མི་མ་ཡིན་པ་རྣམས་སུ་སྐྱེས་པ་དེས་། ཡངས་པ་ཅན་པ་རྣམས་ལ་བསྟན་པ་། བདག་ནི་། མི་མ་ཡིན་པ་རྣམས་སུ་སྐྱེས་ཀྱི་། བདག་གི་གནོད་སྦྱིན་གྱི་གནས་བྱོས་ལ་། མགུལ་བར་དྲིལ་སྦྱོངས་ཤིག་དང་། གལ་ཏེ་ཡངས་པ་ཅན་རྣམས་ལ་ཕྱིར་རྒོལ་བ་འགའ་ཞིག་འོངས་ན་། བདག་གིས་ཇི་ཙམ་དུ་ཟིན་པའམ་། འབྲོས་པར་གྱུར་པ་སྲིད་དུ་དྲིལ་གྱི་སྒྲ་བསྒྲག་བར་བྱའོ་༎ དེ་རྣམས་ཀྱིས་གནོད་སྦྱིན་གྱི་གཟུགས་བརྙན་བྱས་ནས་མགུལ་པ་ལ་དྲིལ་བཏགས་ཏེ་། གར་དང་། གླུ་དང་། རོལ་མོའི་སྒྲ་དང་། གཏོར་མ་དང་། མེ་ཏོག་ཕྲེང་གི་ཡོ་བྱད་ཀྱིས་སྒོ་ཁང་དུ་བཞག་གོ་། ས་སྐྱོང་གིས་སེང་གེ་ལ་སྤྲིང་པ་། ཁོ་བོ་སྐྱེད་མོས་ཚལ་ན་སྡོད་ཀྱི་བྱུང་ཞིག་། དེས་ཡངས་པ་ཅན་གྱི་ཚོགས་ལ་བརྟགས་ནས་ཁྱིམ་དུ་སོང་སྟེ་། ཉེ་གོས་ཅན་ལ་སྨྲས་པ་། ཁྱོད་རྒྱལ་པོ་གཟུགས་ཅན་སྙིང་པོ་ལ་བྱིན་གྱི་། རྒྱན་རྣམས་ཐོགས་ལ་སྐྱེད་མོས་ཆལ་དུ་ཕྱུང་ཞིག་། དེ་རྒྱན་རྣམས་འདོགས་པར་བརྩམས་པ་དང་། གོས་ཅན་གྱིས་མཐོང་ནས་། དེས་སྨྲས་པ་། ཅི་ཞིག་གི་ཕྱིར་རྒྱན་རྣམས་འདོགས་། ཁོ་མོ་བག་མར་བཏང་ངོ་༎ སུ་ཞིག་ལ་། ༄༧༩ཨ་༌༎ རྒྱལ་པོ་གཟུགས་ཅན་སྙིང་པོ་ལའོ་༎ དེས་སྨྲས་པ་། ཁོ་མོ་ཕུ་མོ་ཡིན་ན་། ཁྱོད་ཅི་སྟེ་བག་མར་བཏང་། གལ་ཏེ་དེ་ལྟར་ན་ཁྱོད་རྒྱན་ཐོགས་ཤིག་། དེ་ཡང་སྨྲ་བ་ལས་དྲིལ་གྱི་སྒྲ་བྱུང་ངོ་༎ ཡངས་པ་ཅན་གྱི་ཚོགས་རོད་རོད་པོར་གྱུར་ཏེ་། བདག་ཅག་གི་མི་མཛའ་བ་ཞིག་ཡངས་པ་ཅན་དུ་ཞུགས་སོ་༎ སེང་གེ་དངངས་པས་ཉེ་གོས་ཅན་ཡིན་ནོ་༎ སྙམ་ནས་། གོས་ཅན་ཁྲིད་དེ་མྱུར་བ་མྱུར་བར་ཕྱིར་བྱུང་བ་དང་། ས་སྐྱོང་ཡང་དངངས་པས་གོས་ཅན་ཤིང་རྟར་བཅུག་སྟེ་སོང་ངོ་༎ ཡངས་པ་ཅན་གྱི་ཚོགས་ཀྱིས་ཕྱི་བཞིན་བསྙེགས་ནས་། དེ་དང་དེ་རྣམས་སུ་ལྷན་ཅིག་འཐབ་པར་བརྩམས་པ་དང་། དེ་གནས་ལྔ་རྣམས་ལ་བྱང་བ་ཡིན་པས་། དེས་ལི་ཙ་བྱི་ལྔ་བརྒྱའི་གནད་དུ་བསྣུན་ནས་། དེས་སྨྲས་པ་། ཤེས་ལྡན་དག་། ངས་ཁྱོད་ཅག་ལས་ལྔ་བརྒྱ་གནད་དུ་བསྣུན་ཟིན་གྱི་། ལྷག་མ་རྣམས་སྲོག་བསྐྱབ་ཀྱི་། སླར་དེངས་ཤིག་། དེ་རྣམས་ཀྱིས་སྨྲས་པ་། ངེད་ཅག་ལས་སེམས་ཅན་གཅིག་ཀྱང་བསད་པ་མེད་དོ་༎ གོ་ཕུད་ཅིག་། དེ་རྣམས་ཀྱིས་གོ་ཕུད་པ་དང་། ལྔ་བརྒྱ་ས་ལ་འགྱེལ་ནས་སྲོག་དང་བྲལ་བར་གྱུར་ཏོ་༎ དེ་ནས་དེ་རྣམས་ཀྱིས་མི་འདི་ནི་། སྲིན་པོ་ཡིན་ནོ་༎ སྙམ་ནས་སྐྲག་སྟེ་བྲོས་སོ་༎ ཡངས་པ་ཅན་དུ་ལྷགས་ནས་གྲོས་བྱ་བར་བརྩམས་པ་། ཤེས་ལྡན་དག་། བདག་ཅག་གི་དགྲ་འདི་ལ་གཟུགས་ཅན་སྙིང་པོའི་བུ་རྣམས་ལན་གློན་དུ་གཞུག་གི་། གླེགས་བུ་ལ་ཡི་གེར་བྲིས་ཏེ་སྒྲོམ་བུར་བཅུག་ནས་རྒྱ་སྐེགས་ལ་རྒྱས་བཏབ་ནས་གཞག་གོ་། ༄༧༩བ་ཞེས་དེ་རྣམས་ཀྱིས་དེ་བཞིན་དུ་བྱས་ནས་བཞག་གོ་། ས་སྐྱོང་ཡང་རིམ་གྱིས་རྒྱལ་པོའི་ཁབ་ཏུ་ཕྱིན་ནས་སྨྲས་པ་། ཉེ་གོས་ཅན་བོབས་ཤིག་། དེས་སྨྲས་པ་། ཁུ་གུ་། བདག་ནི་། ཉེ་གོས་ཅན་མ་ལགས་ཏེ་། བདག་ནི་། གོས་ཅན་ལགས་སོ་༎ ཁྱོད་ཀྱིས་ཅིའི་ཕྱིར་བདག་ལ་མ་སྨྲས་། དེ་ཅང་མི་སྨྲ་བར་འདུག་གོ་། དེ་ནས་དེ་སྡུག་བསྔལ་ཞིང་ཡིད་མི་བདེ་བས་། རྒྱལ་པོའི་དྲུང་དུ་སོང་བ་རྒྱལ་པོས་མཐོང་ནས་སྨྲས་པ༏་ས་སྐྱོང་འོངས་སམ་། འོངས་པ་ལེགས་སོ་༎ ལྷ་། བདག་མཆིས་ལགས་སོ་༎ ཉེ་གོས་ཅན་ཁྲིད་དེ་འོངས་སམ་། ལྷ་། ཁྲིད་དེ་མཆིས་ཀྱང་མཆིས་ལ་། ཁྲིད་དེ་མ་མཆིས་ཀྱང་མ་མཆིས་སོ་༎ ཅི་ཞིག་ཟེར་། ཉེ་གོས་ཅན་ལགས་སྙམ་ནས་། གོས་ཅན་ཁྲིད་དེ་མཆིས་སོ་༎ བལྟའི་། ཁྲིད་དེ་ཤོག་ཅིག་། དེ་ནང་དུ་ཁྲིད་པ་དང་། རྒྱལ་པོས་ལྷག་པར་ཡང་གཟུགས་དང་ལང་ཚོ་ཕུན་སུམ་ཚོགས་པ་མཐོང་ནས་། བུད་མེད་ཀྱི་ཡུལ་གྱིས་འཕྲོག་པས་མཐོང་མ་ཐག་ཁོ་ནར་རྒྱལ་པོ་ཆགས་པར་གྱུར་ནས་སྨྲས་པ་། ཤེས་ལྡན་དག་། བུ་ཕ་གསོད་པ་གང་ཡིན་པ་དེ་ནི་། རྒྱལ་སྲིད་ཀྱི་ཕྱིར་ཡིན་པས་གལ་ཏེ་ང་ལ་བུ་ཡོད་པར་གྱུར་ན་། ད་བཙས་མ་ཐག་ཏུ་ངས་ཅོད་པན་གྱིས་བཅིང་བར་བྱའོ་༎ དེ་ནས་དེ་དཔལ་གྱི་འབྱོར་པ་ཆེན་པོས་བག་མར་བླངས་ཏེ་ཡུལ་ལུས་འཕགས་ནས་འོངས་པས་ན་། ལུས་འཕགས་མ་ཞེས་བྱ་བར་གྲགས་སོ་༎ དེ་དེ་དང་ལྷན་ཅིག་རྩེ་བར་བྱེད་། དགའ་བར་བྱེད་། དགའ་མགུར་སྤྱོད་པར་བྱེད་དོ་༎ རེ་ཞིག་དུས་གཞན་ཞིག་ན་། རྒྱལ་པོ་གཟུགས་ཅན་སྙིང་པོ་རི་དབ༹གས་༄༨༠ཨ་༌༎ ཀྱི་ཕྱིར་བྱུང་བ་ན་བསྟི་གནས་ཤིག་ན་དྲང་སྲོང་མངོན་པར་ཤེས་པ་ལྔ་དང་ལྡན་བ་ཞིག་གནས་སོ་༎ ཇི་ཙམ་ན་རི་དབ༹གས་མདའི་ལོང་ལ་བཏགས་པས་སྐྲག་པ་ཞིག་། དྲང་སྲོང་དེའི་བསྟི་གནས་སུ་ཞུགས་ཤིང་བྱུང་བ་རྒྱལ་པོའི་མདས་གནད་དུ་བསྣུན་ཏོ་༎ དེ་ནས་དྲང་སྲོང་དེ་ཁྲོས་ནས་སྨྲས་པ་། འཐབ་ཀྲོལ་ཅན་གྱི་རྒྱལ་པོ་བདག་གི་བསྟི་གནས་གཅན་གཟན་གདུག་པས་ཀྱང་གཟེམ་པར་བྱ་བར་རི་དབ༹གས་སྐྱབས་སུ་འོངས་པ་ཁྱོད་ཀྱིས་གསོད་དམ་ཞེས་དྲང་སྲོང་དེ་རྒྱལ་པོ་ལ་དེ་སྐད་དུ་ཁ་ཟེར་བ་དང་། དཔུང་གི་ཚོགས་འོངས་ནས་སྨྲས་པ་། ལྷ་། འདི་སུ་ལ་ག-ཡར་མཆིས་། རྒྱལ་པོས་སྨྲས་པ་། ང་ལ་ཡིན་ན་། ཤེས་ལྡན་དག་། རྒྱལ་པོ་ལ་ཁ་ཚས་ཟེར་བ་གང་ཡིན་པ་དེ་ལ་ཆད་པ་ཅི་ཡོད་། ལྷ་། དེའི་ཆད་པ་དགུམ་པ་ལགས་སོ་༎ གལ་ཏེ་དེ་ལྟར་ན་། ངས་དྲང་སྲོང་དེ་ཡོངས་སུ་སྤངས་སོ་༎ དེ་གསད་པར་བརྩམས་ཏེ་། དེ་གསོད་པ་ན་། སྨོན་ལམ་ལོག་པར་བཏབ་པ་། རྒྱལ་པོ་འཐབ་ཀྲོལ་ཅན་འདིས་། བདག་ཉེས་པ་མེད་ཅིང་གནོད་པ་མི་བྱེད་པ་བསད་པར་བཀྲིས་། གང་དུ་སྐྱེས་པ་དེར་འདི་སྲོག་དང་བྲལ་བར་བྱེད་པར་གྱུར་ཅིག་། ཡང་བསམ་པ་། རྒྱལ་པོ་འདི་དག་ནི་། ཤིན་ཏུ་སྦས་པ་། ཤིན་ཏུ་སྲུང་པ་། ཤིན་ཏུ་བཙས་པ་ཡིན་པས་། གལ་ཏེ་གཞན་དུ་སྐྱེ་བ་བླངས་ན་། ལན་འགའ་ཡང་སྐབས་རྙེད་པར་མི་འགྱུར་གྱི་། རྣམ་པ་ཐམས་ཅད་དུ་བདག་འདིའི་བཙུན་མོ་དམ་པའི་མངལ་དུ་སྐྱེས་པར་གྱུར་ཅིག་ཅེས་བྱས་སོ་༎ དེས་སྨོན་ལམ་༄༨༠བ་ལོག་པར་བཏབ་པས་གོས་ཅན་གྱི་མངལ་དུ་སྐྱེས་སོ་༎ གང་གི་ཚེ་ཉི་མ་ཁོ་ན་ལ་ཉིང་མཚམས་སྦྱོར་བ་བླངས་པ་དེ་ཉིད་ཀྱི་ཉི་མ་ལ་ཁྲག་གི་ཆར་བབ་བོ་༎ གོས་ཅན་འདོད་པ་སྐྱེས་པ་། ཨཨེ་མའོ་༎ བདག་གིས་ལྷའི་རྒྱབ་ཀྱི་ཤ་བཅད་ཅིང་བཅད་ཅིང་ཟོས་ཀྱང་ཅི་མ་རུང་སྙམ་མོ་༎ དེ་ལྟར་གྱུར་པ་རྒྱལ་པོ་ལ་སྨྲས་པ་དང་། རྒྱལ་པོས་ལྟས་མཁན་རྣམས་བཀུག་ནས་སྨྲས་པ་ལས་། དེ་རྣམས་ཀྱིས་སྨྲས་པ་། ལྷ་། འདི་ནི་། བཙུན་མོའི་རུམ་དུ་སེམས་ཅན་ཞིག་ཞུགས་པ་གང་ལགས་པ་དེའི་མཐུ་ལགས་སོ་༎ རྒྱལ་པོ་སེམས་ཁོང་དུ་ཆུད་དེ་འདུག་ནས་འདིའི་འདོད་པ་ཅི་ཞིག་གིས་སེལ་བར་འགྱུར་སྙམ་མོ་༎ མཁས་པའི་རང་བཞིན་ཅན་གཞན་དག་གིས་སྨྲས་པ་། ལྷ་། རས་ཀྱི་བར་སྩང་ཤས་བལྟམས་པར་བགྱིས་ཏེ་གསོལ་ལ་། ཉིད་བཙུན་མོ་ལ་སྟོབ་མཛོད་ཅིག་། དེ་ནས་རྒྱལ་པོས་རས་ཀྱི་བར་ཤས་གང་བར་བྱས་པ་བགོས་ནས་། བདག་ཉིད་གོས་ཅན་ལ་བསྟབས་པ་དང་། དེས་རྒྱབ་ཀྱི་ཤ་ཡིན་ནོ་སྙམ་ནས་ཟོས་སོ་༎ དེ་ནས་དེའི་འདོད་པ་གང་ཡིན་པ་དེ་དང་བྲལ་བར་གྱུར་ཏོ་༎ ཡང་དེའི་འདོད་པ་སྐྱེས་པ་། ཀྱེ་མའོ་༎ བདག་གིས་ལྷའི་ཁྲག་ཁོ་ན་འཐུངས་ཀྱང་ཅི་མ་རུང་སྙམ་པ་དེ་ཡང་རྒྱལ་པོ་ལ་སྨྲས་པ་དང་། དེ་ནས་རྒྱལ་པོས་ཡན་ལག་ལྔའི་རྩ་གཏར་ནས་ཁྲག་བླུད་པས་། དེ་འདོད་པ་དེ་དང་ཡང་བྲལ་བར་གྱུར་ཏེ་། ཇི་ཙམ་ན་ཟླ་བ་དགུ་ཚང་བ་དང་། ཁྱེའུ་གཟུགས་བཟང་བ་། མཛེས་པ་། བལྟ་ན་སྡུག་པ་ཞིག་བཙས་སོ་༎ བཙས་ཏེ་གང་གིས་༄༨༡ཨ་༌༎ ཉི་མ་ལ་བཙས་པ་དེ་ཉིད་ཀྱི་ཉི་མ་ལ་ཡང་ཁྲག་གི་ཆར་བབ་བོ་༎ རྒྱལ་པོས་ཡང་ལྟས་མཁན་རྣམས་བཀུག་ནས་སྨྲས་པ་དང་། དེ་རྣམས་ཀྱིས་སྨྲས་པ་། ལྷ་། བསྟན་བཅོས་ལས་ཇི་ལྟར་གདའ་བ་ལྟར་ན་། གདོན་མི་འཚལ་བར་ཁྱེའུ་འདིས་ལྷ་སྐུ་ཚེ་དང་ཕྲལ་ནས་རང་ཉིད་ཅོད་པན་བཅིངས་ཏེ་རྒྱལ་སྲིད་བགྱིད་པར་འགྱུར་རོ་༎ རྒྱལ་པོས་བསམ་པ་། རྣམ་པ་ཐམས་ཅད་དུ་རྒྱལ་སྲིད་ཀྱི་ཆེད་དུ་འདིས་སྲོག་དང་བྲལ་བར་བྱེད་ཀྱི་། འདི་ལ་བདག་ཉིད་ཀྱིས་རྒྱལ་སྲིད་བྱིན་ན་། ཅིའི་ཕྱིར་བདག་སྲོག་དང་བྲལ་བར་བྱེད་སྙམ་མོ་༎ དེའི་ཚེ་ཡངས་པ་ཅན་ན་ལི་ཙ་བྱི་མིང་ཆེན་ཞེས་བྱ་བ་ཞིག་གནས་ཏེ་། དེའི་སྐྱེད་མོས་ཚལ་ན་ཨཨ་མྲའི་ཚལ་ཡོད་པ་ལས་། དེར་གློ་བུར་དུ་ཆུ་ཤིང་གི་སྡོང་པོ་ཞིག་སྐྱེས་པ་། ཀུན་དགའི་ར་བ་སྲུང་བས་མཐོང་ངོ་༎ དེ་མ་ཐག་ཁོ་ནར་མེ་ཏོག་ཆགས་པ་དང་། དེ་ངོ་མཚར་སྐྱེས་ནས་མིང་ཆེན་ལ་སྨྲས་པ་དང་། དེས་ལྟས་མཁན་རྣམས་བཀུག་ནས་དྲིས་པ་དང་། དེ་རྣམས་ཀྱིས་སྨྲས་པ་། ལྷ་། དེ་སྲུང་དུ་གསོལ་ཅིག་དང་། དགུང་བདུན་གྱི་ཉིན་པར་གས་པར་འགྱུར་ཏེ་། དེའི་ནང་ནས་བུ་མོ་ཞིག་འབྱུང་བར་འགྱུར་རོ་༎ ཁྱིམ་བདག་མིང་ཆེན་གྱིས་ཐོས་ནས་ལྷག་པར་ཡང་ངོ་མཚར་སྐྱེས་པར་གྱུར་ཏེ་། སྐྱེད་མོས་ཚལ་དེར་ཀུན་ནས་སྲུང་མའི་མི་རྣམས་བཀོད་ནས་། ཉི་མ་བགྲང་པ་ལ་ཞུགས་སོ་༎ ཇི་ཙམ་ན་ཞག་བདུན་ལོན་པ་དང་། སྐྱེད་མོས་ཚལ་དེ་རྡོ་བ་དང་། གསེག་མ་༄༨༡བ་དང་། གྱོ་མོ་རྣམས་བསལ་ནས་། ཙནདན་གྱི་ཆུས་ཆག་ཆག་བཏབ་། ཤིན་ཏུ་དྲི་ཞིམ་པོའི་པོག་ཕོར་དག་བཤམས་། དར་གྱི་ཆུན་འཕྱང་མང་པོ་བྲེས་། མེ་ཏོག་སིལ་མས་བཀྲམ་། གླུ་དང་། རོལ་མོའི་སྒྲ་རྣམ་པ་དུ་མ་དག་དང་། མཛའ་བོ་དང་། གཉེན་བཤེས་ཀྱི་སྐྱེ་བོས་ཡོངས་སུ་བསྐོར་ནས་དཔལ་གྱི་འབྱོར་པ་ཆེན་པོས་ཆུང་མ་དང་ལྷན་ཅིག་བྱུང་ནས་། སྐྱེད་མོས་ཚལ་དེ་ན་དེ་རྩེ་བར་བྱེད་། དགའ་བར་བྱེད་། དགའ་མགུར་སྤྱོད་པ་བྱེད་པ་ལས་། ཆུ་ཤིང་གི་སྡོང་པོ་གས་ནས་། བུ་མོ་གཟུགས་བཟང་བ་། མཛེས་པ་། བལྟ་ན་སྡུག་པ་། ཡན་ལག་ཐམས་ཅད་དང་ལྡན་པ་ཞིག་བྱུང་ངོ་༎ དེ་ནས་མིང་ཆེན་གྱིས་ཆུང་མ་དམ་པ་ལ་གཏད་པ་དང་། དེས་སྨྲས་པ་། ལྷ་། འདིའི་མིང་གདགས་སུ་གསོལ་། མིང་ཆེན་གྱིས་སྨྲས་པ་། བུ་མོ་འདི་ནི་། ཨཨ་མྲའི་ཚལ་ནས་རྙེད་པ་ཡིན་པས་། འདིའི་མིང་ཨཨ་མྲ་སྐྱོང་མ་ཞེས་བྱའོ་༎ ཇི་ཙམ་ན་། ཁྱིམ་བདག་མིང་ཆེན་སྐྱེད་མོས་ཚལ་ནས་རང་གི་ཁྱིམ་དུ་སོང་སྟེ་། བུ་མོ་ཨཨ་མྲ་སྐྱོང་མ་བསྐྱེད་བསྲིངས་ཏེ་ཞེས་བྱ་བ་ནས་ཆེན་མོར་གྱུར་ཏོ་༎ ཞེས་བྱ་བའི་བར་གོང་མ་བཞིན་དུའོ་༎ དེ་སློང་བའི་ཕྱིར་ཡུལ་ཀྲུང་ཀྲུང་བ་རྣམས་དང་། ཤའཀྱ་རྣམས་དང་། གཞན་ཡང་ཡུལ་སྣ་ཚོགས་ན་གནས་པའི་རྒྱལ་པོའི་བུ་དང་། བློན་པོའི་བུ་དང་། ཚོང་པ་དང་། ཚོང་དཔོན་དང་། དེད་དཔོན་དུ་མ་དག་འོངས་པ་དང་། ཁྱིམ་བདག་མིང་ཆེན་གྱིས་བསམ་པ་། གང་ཁོ་ན་ལ་མ་བྱིན་པ་དེ་དག་ཁོ་ན་སྡང་བར་འགྱུར་ན་། འོན་ཀྱང་ཚོགས་ཀྱི་ཁྲིམས་སུ་བཅས་པས་། རེ་ཞིག་ཚོགས་ལ་བརྟག་གོ་། སྙམ་ནས་། ༄༨༢ཨ་༌༎ དེས་ཡངས་པ་ཅན་གྱི་ཚོགས་བསྡུས་ཏེ་། ཤེས་ལྡན་བྲམ་ཟེ་དང་ཁྱིམ་བདག་རྣམས་ཉོན་ཅིག་། བདག་གིས་སྐྱེད་མོས་ཚལ་ནས་བུ་མོ་ཞིག་རྙེད་པ་དེ་། བདག་གིས་བསྣུན་། བསྙོད་དེ་བསྐྱེད་ནས་། དེ་བདག་གིས་རང་གི་རིགས་རྒྱུད་དང་འཚམ་པར་འགའ་ཞིག་ལ་ཆུང་མར་སྦྱིན་ན་། ཚོགས་ཀྱིས་ལྟོས་ཤིག་། དེ་རྣམས་ཀྱིས་སྨྲས་པ་། ཁྱིམ་བདག་། སྔོན་ཚོགས་ཁོ་ནས་ཁྲིམས་སུ་བཅས་པ་། བུད་མེད་རིན་པོ་ཆེ་མི་གཏང་སྟེ་། ཚོགས་ཀྱིས་སྤྱད་དོ་༎ ཞེས་བཅས་པ་ཡིན་གྱི་། རེ་ཞིག་བུ་མོ་དེ་ཅི་འདྲ་བ་ཞིག་བལྟའི་། ཁྲིད་དེ་ཤོག་ཅིག་། དེས་དེ་ཚོགས་ཀྱི་ནང་དུ་ཁྲིད་དེ་འོངས་པ་དང་། གཟུགས་དང་། ལང་ཚོ་ཕུན་སུམ་ཚོགས་པ་མཐོང་ནས་། ཚོགས་ཐམས་ཅད་ངོ་མཚར་དུ་གྱུར་པའི་མིག་བགྲད་དེ་ཀུན་ཏུ་བརྟག་པར་བརྩམས་ནས་སྨྲས་པ་། ཁྱིམ་བདག་། འདི་ནི་། བུད་མེད་རིན་པོ་ཆེ་ཡིན་པས་ཚོགས་ཀྱིས་སྤྱད་ཀྱི་། སུ་ལ་ཡང་མི་སྦྱིན་ནོ་༎ དེ་ནས་ཁྱིམ་བདག་མིང་ཆེན་། ཡིད་མི་བདེ་ཞིང་རང་གི་ཁྱིམ་དུ་སོང་ནས་། དེ་འགྲམ་པ་ལ་ལག་པ་གཏད་དེ་སེམས་ཁོང་དུ་ཆུད་ཅིང་འདུག་པ་དང་། ཨཨ་མྲ་སྐྱོང་མས་མཐོང་ནས་དྲིས་པ་། ཡབ་། ཅིའི་སླད་དུ་ཐུགས་མི་དགྱེས་། བུ་མོ་། ཁྱོད་བུད་མེད་རིན་པོ་ཆེ་ཡིན་ནོ་༎ ཞེས་ཚོགས་ཀྱིས་སྤྱད་པར་གྱུར་ཏེ་། བདག་གི་ཡིད་ལ་རེ་བ་མ་རྫོགས་སོ་༎ ཡབ་། ཅི་། ཁྱོད་གཞན་གྱི་དབང་དུ་གྱུར་ཏམ་། བུ་མོ་། སྔོན་ཚོགས་ཀྱིས་ཁྲིམས་སུ་བཅས་པ་། བུད་མེད་རིན་པོ་ཆེ་ནི་། ཚོགས་༄༨༢བ་ཀྱིས་སྤྱད་དོ་༎ ཞེས་བཅས་ལ་། ཁྱོད་ཀྱང་བུད་མེད་རིན་པོ་ཆེ་ཡིན་པས་། དེའི་ཕྱིར་བདག་ལ་དབང་མེད་དོ་༎ དེས་སྨྲས་པ་། དམ་ཞིག་བཅའ་སྟེ་། གལ་ཏེ་བདག་ལ་ཚོགས་ཀྱིས་དམ་པ་ལྔ་ཞིག་སྩལ་ན༏་བདག་ཚོགས་ཀྱིས་སྤྱད་པར་བགྱི་སྟེ་། རིས་དང་པོའི་ཁང་པ་སྩལ་པ་དང་། སྐྱེས་པ་གཅིག་ནང་དུ་ཞུགས་པ་ན་གཅིག་ཤོས་ནང་དུ་མི་འཇུག་པ་དང་། ནང་དུ་འཇུག་པ་གང་ཡིན་པ་དེ་ཡང་ཀརཤ་པ་ན་ལྔ་བརྒྱ་འཚལ་ཏེ་མཆི་བ་དང་། གང་གི་ཚེ་ཁྱིམ་ཉུལ་བ་དེའི་ཚེ་བདག་གི་ཁྱིམ་ཞག་བདུན་ན་བྱུལ་བ་དང་། བདག་གི་ཁྱིམ་དུ་མཆི་བ་རྣམས་ཀྱི་ཕྱིར་འབྱུང་བ་དང་། ནང་དུ་འཇུག་པ་ལ་མི་བརྟག་པའོ་༎ མིང་ཆེན་གྱིས་། ཨཨ་མྲ་སྐྱོང་མའི་འཕྲིན་བཟླས་པ་དང་། ཚོགས་ཀྱིས་སྨྲས་པ་། དེ་བཞིན་དུ་བྱ་སྟེ་། རིས་དང་པོའི་ཁང་པ་ཞེས་གང་སྨྲས་པ་ལ་། རིས་དང་པོའི་ཁང་པ་ནི་། བུད་མེད་རིན་པོ་ཆེ་ཁོ་ན་ལ་འོས་སོ་༎ གཅིག་ནང་དུ་ཞུགས་པ་ན་། གཅིག་ཤོས་ནང་དུ་མི་འཇུག་པར་བྱའོ་༎ ཞེས་གང་སྨྲས་པ་དེ་ཡང་བདེན་ཏེ་། ཤ་འཁོན་རྣམས་ལས་ནི་། འདི་ལྟ་སྟེ་། བུད་མེད་ཀྱི་ཤ་འཁོན་ཐ་ཆད་ཡིན་པས་། གལ་ཏེ་གཅིག་ནང་དུ་ཞུགས་པ་དང་གཅིག་ཤོས་ཀྱང་ནང་དུ་ཞུགས་ན་། གདོན་མི་ཟ་བར་གཅིག་ལ་གཅིག་གསོད་པར་འགྱུར་རོ་༎ ནང་དུ་འཇུག་པ་དེས་ཀརཤ་པ་ན་ལྔ་བརྒྱ་ཐོགས་ཏེ་ནང་དུ་འཇུག་པར་བྱའོ་༎ ཞེས་གང་སྨྲས་པ་དེ་ཡང་བདེན་ཏེ་། གདོན་མི་ཟ་བར་དེའི་གོས་དང་། རྒྱན་དུ་དགོས་སོ་༎ ཞག་བདུན་ལོན་པ་དང་ཁང་པ་བྱུལ་བར་བྱའོ་༎ ཞེས་གང་སྨྲས་པ་དེ་ཡང་༄༨༣ཨ་༌༎ བདེན་ཏེ་། སྔར་རམ་། ཕྱིས་བྱས་ཀྱང་རུང་། དེ་ལ་འགལ་བ་ཅི་ཞིག་ཡོད་། སྐྱེས་པ་རྣམས་ཀྱིས་ཕྱིར་འབྱུང་བ་དང་ནང་དུ་འཇུག་པ་ལ་མི་བརྟག་གོ་། ཞེས་གང་སྨྲས་པ་དེ་ཡང་བདེན་ཏེ་། འདི་སྨད་ཚོང་མ་ཡིན་པས་། གལ་ཏེ་མི་རྣམས་ཀྱི་ཕྱིར་འབྱུང་བ་དང་ནང་དུ་འཇུག་པ་བརྟགས་ན་། སུ་ཞིག་དེའི་ཁྱིམ་དུ་འཇུག་། དེ་ནས་ཚོགས་ཀྱིས་དེ་ལ་མཆོག་ལྔ་བྱིན་ནས་། ཚོགས་ཀྱིས་སྤྱད་པར་གྱུར་ཏོ་༎ ཡངས་པ་ཅན་གྱི་ལི་ཙ་བྱི་རྣམས་ཀྱིས་། དགའ་མགུར་སྤྱད་པའི་ཕྱིར་དེའི་ཁྱིམ་དུ་འཇུག་པར་བརྩམས་པ་ལས་། དེ་ན་ཁ་ཅིག་ནི༏་ཡུལ་ལ་ཆགས་ཆེས་པའི་ཕྱིར་མཐོང་མ་ཐག་ཁོ་ནར་འདོད་ཆགས་དང་བྲལ་བར་གྱུར་ཏོ་༎ ཁ་ཅིག་གིས་ནི་། རེག་པ་ཁོ་ནས་ཏེ་། དེ་ལ་འགས་ཀྱང་སྐྱེས་པའི་བྱ་བ་མ་བྱས་སོ་༎ དེས་བསམ་པ་། འདི་དག་ནི་། སྐྱེས་པ་མ་ཡིན་གྱི་། ཐབས་ཤིག་བཤམ་པར་བྱའོ་༎ སྙམ་ནས་། དེས་ཡུལ་སྣ་ཚོགས་ན་གནས་པའི་རི་མོ་མཁན་རྣམས་བཀུག་ནས་སྨྲས་པ་། ཤེས་ལྡན་དག་། གང་ན་རྒྱལ་པོའམ་། བློན་པོའམ་། ཕྱུག་པོའམ་། ཚོང་དཔོན་ནམ་། ཚོང་པའམ་། དེད་དཔོན་ཅི་འདྲ་བ་ཞིག་མཐོང་བ་དེ་འདྲ་བ་དག་རྩིག་པ་ལ་བྲིས་ཤིག་། དེ་རྣམས་ཀྱིས་ཇི་ལྟར་མཐོང་བ་བཞིན་བྲིས་པ་དང་། དེ་ནས་ཨཨ་མྲ་སྐྱོང་མ་རྒྱན་རྣམས་ཀྱིས་བརྒྱན་ནས་། རི་མོའི་ལས་རྣམས་ལ་སོ་སོར་བརྟགས་ཏེ་། དྲིས་པ་། ཤེས་ལྡན་དག་། འདི་ནི་། གང་ཞིག་། འདི་ནི་། རྒྱལ་པོ་༄༨༣བ་རབ་སྣང་ངོ་༎ གཞན་འདི་གང་ཞིག་། ཀོ་ས་ལའི་རྒྱལ་པོ་གསལ་རྒྱལ་ལོ་༎ གཞན་འདི་གང་ཞིག་། བད་ས་ལའི་རྒྱལ་པོ་འཆར་བྱེད་དོ་༎ གཞན་འདི་གང་ཞིག་། མ་ག་དྷའི་རྒྱལ་པོ་བཟོ་སྦྱངས་གཟུགས་ཅན་སྙིང་པོའོ་༎ དེས་དེ་བཞིན་དྲིས་པ་དང་། དེ་རྣམས་ཀྱིས་ཀྱང་ཐམས་ཅད་སྨྲས་སོ་༎ དེ་ནས་དེས་ཐམས་ཅད་ལ་བརྟགས་པ་དང་། གཟུགས་ཅན་སྙིང་པོ་ལ་མིག་ཆགས་ནས་དེས་བསམ་པ་། སྐྱེས་བུ་འདི་ལྟ་བུར་ཆུ་ཞེང་གབ་པས་ནི་། བདག་དང་ལྷན་ཅིག་དགའ་མགུར་སྤྱད་པར་ནུས་སྙམ་མོ་༎ ཇི་ཙམ་དུས་གཞན་ཞིག་ན་། མ་ག་དྷའི་རྒྱལ་པོ་བཟོ་སྦྱངས་གཟུགས་ཅན་སྙིང་པོ་སྟེང་གི་ཁང་བཟང་གི་གཞིར་སོང་ནས་། བློན་པོའི་ཚོགས་ཀྱིས་ཡོངས་སུ་བསྐོར་ཏེ་འདུག་ནས་། ཚུལ་མ་ཡིན་པའི་གཏམ་སྨྲས་པ་། ཤེས་ལྡན་དག་། སུས་སྨད་ཚོང་མ་ཇི་ལྟ་བུ་མཐོང་། ས་སྐྱོང་གིས་སྨྲས་པ་། ལྷ་། རེ་ཞིག་གཞན་ལྟ་ཞོག་། ཡངས་པ་ཅན་ན་སྨད་ཚོང་མ་ཨཨ་མྲ་སྐྱོང་མ་ཞེས་བགྱི་བ་། ཤིན་ཏུ་གཟུགས་དང་། ལང་ཚོ་ཕུན་སུམ་ཚོགས་པ་། སྒྱུ་རྩལ་དྲུག་ཅུ་རྩ་བཞི་འཚལ་བ༏་ལྷ་ཁོ་ནས་སྤྱད་དུ་རུང་བ་ཞིག་མཆིས་སོ་༎ དེས་སྨྲས་པ་། ས་སྐྱོང་། གལ་ཏེ་དེ་ལྟ་ན་ཡངས་པ་ཅན་དུ་འདོང་། དེ་དང་ལྷན་ཅིག་དགའ་མགུར་སྤྱོད་དོ་༎ དེས་སྨྲས་པ་། ཡངས་པ་ཅན་གྱི་ལི་ཙ་བྱི་རྣམས་ནི་། ཡུན་རིང་པོ་ནས་གནོད་པ་བགྱིད་པ་། སླར་རྒོལ་བ་། དགྲ་བོ་ལགས་པས་། ཁྱོད་ལ་གནོད་པ་བགྱིད་དུ་མཆིའོ་༎ རྒྱལ་པོས་སྨྲས་པ་། ཤེས་ལྡན་དག་། མི་རྣམས་ནི་། སྐྱེས་བུའི་དཔའ་༄༨༤ཨ་༌༎ སྙིང་ཅན་ཡིན་པས་འདོང་ངོ་༎ དེས་སྨྲས་པ་། ལྷ་། གལ་ཏེ་དོན་མ་མཆིས་པ་ལ་གཙིགས་ཆེ་བར་མཛད་ན་། གཤེགས་མོད་། དེ་ཤིང་རྟར་ཞུགས་ནས་ས་སྐྱོང་དང་ལྷན་ཅིག་ཡངས་པ་ཅན་དུ་ཆས་ཏེ་། རིམ་གྱིས་ཡངས་པ་ཅན་དུ་ཕྱིན་ནས་། ས་སྐྱོང་ནི་། སྐྱེད་མོས་ཚལ་ན་སྡོད་དོ་༎ རྒྱལ་པོ་ནི་། ཨཨ་མྲ་སྐྱོང་མའི་ཁྱིམ་དུ་ཞུགས་པ་དང་། ཇི་ཙམ་ན་དྲིལ་གྱི་སྒྲ་བྱུང་ངོ་༎ ཡངས་པ་ཅན་གྱི་ལི་ཙ་བྱི་རྣམས་རོད་རོད་པོར་གྱུར་ནས་ཤེས་ལྡན་དག་། བདག་ཅག་གི་མི་མཛའ་བ་ཞིག་ནང་དུ་ཞུགས་པས་དྲིལ་འཁྲོལ་ལོ་ཞེས་སྒྲ་གསལ་བ་དང་། སྒྲ་ཆེན་པོ་བྱུང་བ་དང་། རྒྱལ་པོ་གཟུགས་ཅན་སྙིང་པོས་། ཨཨ་མྲ་སྐྱོང་མ་ལ་དྲིས་པ་། བཟང་མོ་། འདི་ཅི་ཞིག་ཡིན་། ལྷ་། སྡུམ་པར་ཉུལ་བར་བགྱིད་དོ་༎ ཅི་ཞིག་གི་ཕྱིར་། ལྷའི་སླད་དུའོ་༎ ཇི་ལྟར་བྱ་། ཅི་། འབྲོས་སམ་། ལྷ་། མི་དགྱེས་པར་མ་མཛད་ཅིག་། ལྷ་། དགུང་བདུན་ལོན་དང་། བདག་གི་སྡུམ་པར་ཉུལ་བར་བགྱིད་པས་། རེ་ཞིག་དགུང་བདུན་དུ་རོལ་བས་དགྱེས་པར་མཛོད་། དགྱེས་རྒུར་མཛོད་ལ་དགུང་བདུན་ལགས་དང་། དུས་མཁྱེན་པར་བགྱིའོ་༎ དེ་དང་ལྷན་ཅིག་རྩེ་བར་བྱེད་། དགའ་བར་བྱེད་། དགའ་མགུར་སྤྱོད་པར་བྱེད་པ་ལས་། ཇི་ཙམ་ན་ཨཨ་མྲ་སྐྱོང་མ་སེམས་ཅན་དང་ལྡན་པར་གྱུར་ནས་། དེས་རྒྱལ་པོ་གཟུགས་ཅན་སྙིང་པོ་ལ་སྨྲས་པ་། ལྷ་། བདག་ལ་སེམས་ཅན་ཞུགས་ལགས་སོ་༎ དེས་དེ་ལ་སེང་རས་ཤིག་དང་། ༄༨༤བ་སོར་གདུབ་ཀྱི་རྒྱ་བྱིན་ནས་སྨྲས་པ་། གལ་ཏེ་བུ་མོ་ཞིག་ཡིན་ན་། ཁྱོད་ཉིད་ཀྱི་ཡིན་ནོ་༎ འོན་ཏེ་ཁྱེའུ་ཡིན་ན་། སེང་རས་འདི་བསྐོན་ལ་། སོར་གདུབ་ཀྱི་རྒྱ་མགུལ་དུ་ཐོགས་ཏེ་ངའི་དྲུང་དུ་བཀྲི་ཞིག་། དེ་བྱུང་སྟེ་ཤིང་རྟར་ཞུགས་ཏེ་ས་སྐྱོང་དང་ལྷན་ཅིག་ཆས་པ་དང་། དྲིལ་བུ་འཁྲོལ་བར་འདུག་གོ་། དེ་རྣམས་ཀྱིས་སྨྲས་པ་། ཤེས་ལྡན་དག་། དགྲ་བོ་བྱུང་གི་། རྗེས་བཞིན་བཙལ་ལོ་༎ ཞེས་ལི་ཙ་བྱི་སྐྱོན་གོར་གྱི་མདའ་རྩིབས་ཅན་ལྔ་བརྒྱས་རྒྱལ་པོ་གཟུགས་ཅན་སྙིང་པོའི་ཕྱི་བཞིན་བསྙེགས་པ་དང་། ས་སྐྱོང་གིས་མཐོང་ནས་། དེས་སྨྲས་པ་། ལྷ་། ཡངས་པ་ཅན་གྱི་ལི་ཙ་བྱི་རྣམས་མཆི་ན་། ལྷ་། ཅི་། འདི་དག་དང་ལྷན་ཅིག་འཐབ་མོ་བགྱིའམ་། འོན་ཏེ་ཤིང་རྟ་བདའ། དེས་སྨྲས་པ་། ང་ནི་། དུབ་པས་ཤིང་རྟ་འདེད་ཀྱི་། ཁྱོད་ཁོ་ནས་འདི་དག་དང་ལྷན་ཅིག་འཐབ་མོ་ཁྱེ་ཞིག་། དེས་དེ་རྣམས་དང་ལྷན་ཅིག་འཐབ་མོ་འགྱེད་པར་བརྩམས་པ་ལས་། ཡངས་པ་ཅན་རྣམས་ཀྱིས་ངོ་ཤེས་ནས་། དེ་རྣམས་ཀྱིས་སྨྲས་པ་། ཤེས་ལྡན་དག་། མིའི་སྲིན་པོ་དེ་ཉིད་འདི་ཡིན་གྱི་། སླར་ལྡོག་གོ་། དེ་རྣམས་སླར་ལོག་ནས་ཡངས་པ་ཅན་དུ་འོངས་ཏེ་། འདུས་ནས་ཡང་ཁྲིམས་བཅས་པ་། ཤེས་ལྡན་དག་། བདག་ཅག་གི་དགྲ་འདི་ལ་ཡང་གཟུགས་ཅན་སྙིང་པོའི་བུ་རྣམས་ཤ་གློན་དུ་གཞུག་གོ་། ཞེས་བཅས་སོ་༎ ཇི་ཙམ་ན་ཟླ་བ་དགུ་འདས་པ་དང་། ཨཨ་མྲ་སྐྱོང་མ་ལ་ཁྱེའུ་གཟུགས་བཟང་ལ་། མཛེས་པ་། བལྟ་ན་སྡུག་པ་༄༨༥ཨ་༌༎ ཞིག་བཙས་སོ་༎ བཙས་ནས་ཞེས་བྱ་བ་ནས་། བསྲིངས་བསྐྱེད་དེ་ཆེན་པོར་གྱུར་ཏོ་ཞེས་བྱ་བའི་བར་དུའོ་༎ དེ་ཡངས་པ་ཅན་གྱི་ལི་ཙ་བྱིའི་ཁྱེའུ་རྣམས་དང་ལྷན་ཅིག་རྩེ་པར་བྱེད་པ་ལས་། དེ་རྣམས་ཀྱིས་མི་དགའ་བའི་ཚིག་སྨྲས་པ་། བྲན་མོའི་བུ་ཁྱོད་། བརྒྱ་སྟོང་ཕྲག་དུ་མ་ཞིག་ལས་ནི་། སྐྱེས་ན་། ཕ་སུ་ཡིན་། དེས་ངུས་ནས་མའི་དྲུང་དུ་སོང་བ་དང་། དེས་སྨྲས་པ་། བུ་། ཅིའི་ཕྱིར་དུ་། དེས་ཐམས་ཅད་རྒྱས་པར་སྨྲས་པ་དང་། དེས་སྨྲས་པ་། བུ་། གལ་ཏེ་ཡང་དྲིས་པ་དང་། ངའི་ཕ་ལྟ་བུ་ནི་། ཁྱེད་ཅག་གཅིག་ལ་ཡང་མེད་དོ་༎ ཞེས་སྨྲོས་ཤིག་། གལ་ཏེ་སུ་ཡིན་ཞེས་སྨྲ་ན་། རྒྱལ་པོ་གཟུགས་ཅན་སྙིང་པོ་ཡིན་ནོ་༎ ཞེས་སྨྲོས་ཤིག་། ཇི་ཙམ་ན་། དེ་དེ་རྣམས་དང་ལྷན་ཅིག་ཡང་རྩེ་བར་བྱེད་པ་ལས་། དེ་རྣམས་ཀྱིས་དེ་ལ་དེ་བཞིན་དུ་སྨྲས་པ་དང་། དེས་སྨྲས་པ་། ངའི་ཕ་ལྟ་བུ་ནི་། ཁྱེད་ཅག་གཅིག་ལ་ཡང་མེད་དོ་༎ སུ་ཡིན་། རྒྱལ་པོ་གཟུགས་ཅན་སྙིང་པོ་ཡིན་ནོ་༎ དེ་རྣམས་ཀྱིས་། ཤེས་ལྡན་དག་། བདག་ཅག་གི་དགྲ་གང་ཡིན་པ་དེ་ནི་། འདིའི་ཕ་ཡིན་ནོ་༎ ཞེས་ལྷག་པར་ཡང་བརྡེགས་སོ་༎ དེས་དུས་ནས་ཇི་ལྟར་གྱུར་པ་རྣམས་མ་ལ་སྨྲས་པ་དང་། དེས་བསམ་པ་། ཡངས་པ་ཅན་གྱི་ལི་ཙ་བྱི་རྣམས་ནི་། གདུག་པ་རྩལ་པོ་ཆེ་ཡིན་ཏེ་། གལ་ཏེ་འདི་གསོད་པར་འགྱུར་བའི་གནས་དེ་ཡོད་དོ་སྙམ་མོ་༎ དེ་དེ་ལྟ་བུ་སེམས་ཤིང་འདུག་པ་དང་། ཚོང་བ་རབ་ཏུ་མང་པོ་ཟོང་ཐོགས་ནས་རྒྱལ་པོའི་ཁབ་༄༨༥བ་ཏུ་འདོང་བ་དེ་དག་དེས་མཐོང་ནས་སྨྲས་པ་། སོར་གདུབ་ཀྱི་རྒྱ་འདིས་སྣོད་རྒྱས་ཐོབ་ལ་དེངས་ཤིག་དང་། ཤོ་གམ་མི་གཅོད་པར་འགྱུར་རོ་༎ ཁྱེའུ་འདི་ཡང་རྒྱལ་པོའི་ཕོ་བྲང་དུ་ཁྲིད་ལ་། སོར་གདུབ་ཀྱི་རྒྱ་འདི་། འདིའི་མགུལ་དུ་ཐོགས་ཏེ་རྒྱལ་པོའི་ཁབ་ཀྱི་སྒོར་ཞོག་ཅིག་། དེ་རྣམས་ཀྱིས་ཀྱང་དེ་བཞིན་དུ་བྱའོ་ཞེས་ཁས་བླངས་སོ་༎ བུ་ལ་ཡང་མུ་ཏིག་གི་དོ་ཤལ་ཞིག་བྱིན་ནས་སྨྲས་པ་། བུ་། རྒྱལ་པོ་དགོས་པའི་ཆེད་དུ་འདུས་པ་དང་མུ་ཏིག་གི་དོ་ཤལ་རྐང་པའི་སྟེང་དུ་ཞོག་ལ་འཛེགས་ཏེ་པང་དུ་འདུག་ཅིག་། གལ་ཏེ་འགའ་ཞིག་ཁྱེའུ་འདི་འཇིགས་མི་ཤེས་པ་ཞིག་གོ་། ཞེས་སྨྲས་པ་དང་། དེ་ལ་ཡང་། བུ་ཕས་འཇིགས་པ་འགའ་ཡོད་དམ་ཞེས་སྨྲོས་ཤིག་། དེ་ཚོང་པ་རྣམས་དང་ལྷན་ཅིག་ཏུ་རིམ་གྱིས་རྒྱལ་པོའི་ཁབ་ཏུ་ཕྱིན་ནས་། དེ་རྣམས་ཀྱིས་ཁྲུས་བྱས་ཏེ་སོར་གདུབ་ཀྱི་རྒྱ་བརྟགས་ནས་རྒྱལ་པོའི་ཕོ་བྲང་གི་སྒོར་བཞག་པ་དང་། དེ་རྒྱལ་པོ་གང་ན་བ་དེར་སོང་སྟེ་ཕྱིན་ནས་མུ་ཏིག་གི་དོ་ཤལ་རྐང་པ་ལ་བཞག་ནས་འཛེགས་ཏེ་པང་དུ་འདུག་གོ་། རྒྱལ་པོས་སྨྲས་པ་། ཤེས་ལྡན་དག་། ཁྱེའུ་འདི་ནི་། འཇིགས་མི་ཤེས་པ་ཞིག་གོ་། དེས་སྨྲས་པ་། ཡབ་། བུ་ཕས་འཇིགས་པ་འགའ་མཆིས་ལགས་སམ་། དེ་ནས་རྒྱལ་པོས་འཇིགས་པ་མེད་པའི་སྒྲ་ཀུན་དུ་སྨྲས་པས་། རྒྱལ་བུ་གཞོན་ནུ་འཇིགས་མེད་། རྒྱལ་བུ་གཞོན་ནུ་འཇིགས་མེད་ཅེས་བྱ་བར་གྲགས་སོ་༎༎ འདུལ་བ་གཞི་། བམ་པོ་དྲུག་ཅུ་གཅིག་པ་། རྒྱལ་པོ་གཟུགས་ཅན་སྙིང་པོ་གཞན་གྱི་༄༨༦ཨ་༌༎ བུད་མེད་ལ་ལྷག་པར་ཆགས་པས་། གླང་པོ་ཆེ་ལ་ཞོན་ནས་གྲོང་ཁྱེར་གྱི་སྲང་རྣམས་སུ་སོང་ནས་མིག་ཕན་ཚུན་དུ་ལྟ་ཞིང་འཁྱམ་པར་བྱེད་དོ་༎ དེའི་ཚེ་རྒྱལ་པོའི་ཁབ་ན་། ཚོང་དཔོན་ཕྱུག་པ་། ནོར་མང་བ་། ལོངས་སྤྱོད་ཆེ་བ་ཞིག་ཡོད་པ་དེས་། རིགས་མཉམ་པ་ལས་ཆུང་མ་བླངས་ནས་ཞེས་བྱ་བ་ནས་དགའ་མགུར་སྤྱོད་པར་བྱེད་དོ་༎ ཞེས་བྱ་བའི་བར་གོང་མ་བཞིན་དུའོ་༎ དེས་དུས་གཞན་ཞིག་ན་ཆུང་མ་ལ་སྨྲས་པ་། བཟང་མོ་། ཟོང་ཐོགས་ནས་ཡུལ་གཞན་དུ་འགྲོའོ་༎ དེས་སྨྲས་པ་། རྗེའི་སྲས་། དེ་བཞིན་དུ་མཛོད་ཅིག་། དེ་ཟོང་ཐོགས་ཏེ་ཡུལ་གྱི་མཐར་སོང་ངོ་༎ དེ་ཡང་ཁ་ཟས་ཞིམ་པོ་དང་། གོས་ཀྱིས་ཉོན་མོངས་པས་གདུངས་པར་གྱུར་པ་ལས་། རྒྱལ་པོ་གཟུགས་ཅན་སྙིང་པོ་གླང་པོ་ཆེ་ལ་ཞོན་ནས་དེའི་ཁྱིམ་དྲུང་ནས་སོང་བ་དང་། དེས་ཀྱང་སྐར་ཁུང་དུ་འདུག་ནས་རྒྱལ་པོ་ལ་མེ་ཏོག་གི་ཕྲེང་བ་བོར་རོ་༎ དེ་ནས་རྒྱལ་པོས་མཐོང་ནས་སྨྲས་པ་། མར་ཤོག་། དེས་སྨྲས་པ་། ལྷ་། ག-ཡར་ཚ་ལགས་ཀྱི་། ཁྱོད་ཉིད་ནང་དུ་གཤེགས་ཤིག་། དེ་ནས་རྒྱལ་པོ་ནང་དུ་ཞུགས་ནས་དེ་དེ་དང་ལྷན་ཅིག་དགའ་མགུར་སྤྱོད་པར་བྱེད་པ་ལས་། ཡང་དེའི་ཚེ་རུང་ཞིང་ཟླ་མཚན་དང་ལྡན་པས་སེམས་ཅན་ཆགས་པར་གྱུར་ནས་དེས་རྒྱལ་པོ་། ལ་སྨྲས་པ་། ལྷ་། བདག་ནི་། སེམས་ཅན་དང་ལྡན་པར་གྱུར་ཏོ་༎ དེ་ནས་རྒྱལ་པོས་དེ་ལ་ཡང་སོར་གདུབ་ཀྱི་རྒྱ་དང་སེང་རས་ཁྲ་བོ་བྱིན་ནས་སྨྲས་པ་། གལ་ཏེ་རེ་ཞིག་༄༨༦བ་ཁྱེའུར་གྱུར་ན་། སེང་རས་འདི་བསྐོན་ལ་། སོར་གདུབ་ཀྱི་རྒྱ་ཡང་མགུལ་དུ་ཐོགས་ཏེ་ངའི་དྲུང་དུ་བཀྲི་ཞིག་། འོན་ཏེ་བུ་མོ་ཡིན་ན་ནི་། ཁྱོད་ཉིད་ཀྱི་ཡིན་ནོ་། ཞེས་སྨྲས་ནས་རྒྱལ་པོ་སོང་ངོ་༎ ཇི་ཙམ་ན་དེད་དཔོན་དེ་དོན་རྣམས་གྲུབ་སྟེ་། རྒྱལ་པོའི་ཁབ་དང་ཉེ་བ་ཞིག་ཏུ་ཕྱིན་ནས་དེས་ཆུང་མ་ལ་། བཟང་མོ་དགའ་བ་སྐྱེད་ཅིག་། ཁོ་བོ་དོན་གྲུབ་ནས་བདེ་བར་འོངས་ཏེ་ཞག་འདི་ཙམ་ཁོ་ན་ན་ཕྱིན་པར་འོང་ངོ་སྤྲིང་བ་དེས་ཐོས་ནས་། བདག་གིས་ནི་། བྱ་བ་མ་ཡིན་པ་འདི་ལྟ་བུ་བྱས་ལ་། དེ་ཡང་འོང་ན་། དེ་ལ་ཇི་ལྟར་བསྒྲུབ་པར་བྱ་སྙམ་དུ་འཕོངས་པར་གྱུར་ནས་། དེས་ཇི་ལྟར་གྱུར་པ་རྣམས་རྒྱལ་པོ་ལ་རིག་པར་བྱས་པ་དང་། དེ་ནས་རྒྱལ་པོས་སླར་སྤྲིང་པ་། བག་མ་ཚ་བར་འདུག་ཅིག་། ཇི་ནས་ཀྱང་མྱུར་དུ་མི་འོང་པ་དེ་ལྟར་ངས་བྱའོ་༎ རྒྱལ་པོས་དེ་ལ་ཕོ་ཉ་བཏང་བ་། དེད་དཔོན་། ང་ལ་རིན་པོ་ཆེ་ཆེ་གེ་མོ་དང་། ཆེ་གེ་མོ་དག་ཅིག་དགོས་ཀྱི་། དེ་མེད་པར་ཁྱོད་འདིར་མ་འོངས་ཤིག་། དེ་རིན་པོ་ཆེ་དེ་རྣམས་ཀྱི་ཕྱིར་ལམ་རིང་པོར་སོང་ངོ་༎ དེ་ཡང་ཟླ་བ་དགུ་འདས་ནས་བཙས་པ་དང་། ཁྱེའུ་གཟུགས་བཟང་བ་། མཛེས་པ་། བལྟ་ན་སྡུག་པ་ཞིག་བཙས་སོ་༎ མ་བསླབ་ཀྱང་བུད་མེད་ལ་ཤེས་ཉེན་ཡོད་པས་། དེས་མར་དང་སྦྲང་རྩིས་དེ་འགྲངས་པར་བསྙོད་ནས་སོར་གདུབ་ཀྱི་རྒྱ་མགུལ་དུ་བཏགས་ཏེ་སེང་རས་ཀྱིས་དཀྲིས་ནས་སྒྲོམ་བུའི་ནང་དུ་བཅུག་སྟེ་། བུ་མོ་མངག་གཞུག་མ་ལ་བསྒོ་བ་། སོང་ལ་སྒྲོམ་བུ་འདི་ཁྱེར་ཏེ་རྒྱལ་པོའི་ཕོ་བྲང་གི་སྒོར་ཁྱེད་ཀྱིས་དཀྱིལ་༄༨༧ཨ་༌༎ འཁོར་བྱོས་ལ་མེ་མར་བུས་ཏེ་ཕྱོགས་གཅིག་ཏུ་ཇི་སྲིད་འགའ་ཞིག་གིས་བླངས་ཀྱི་བར་དུ་སྡོད་ཅིག་། དེས་དེ་བཞིན་དུ་བྱས་པ་དང་། ཇི་ཙམ་ན་རྒྱལ་པོ་སྟེང་གི་ཁང་བཟང་གི་གཞིར་སོང་ནས་རྒྱལ་བུ་གཞོན་ནུ་འཇིགས་མེད་དང་ལྷན་ཅིག་འདུས་པ་ལས་། དེས་རྒྱལ་པོའི་ཕོ་བྲང་གི་སྒོ་ན་མར་མེ་མཐོང་ངོ་༎ དེ་ནས་ཞོ་ཤས་འཚོ་བ་དག་ལ་བསྒོ་བ་༎ ཤེས་ལྡན་དག་རྒྱལ་པོའི་ཕོ་བྲང་གི་སྒོ་ན་མར་མེ་འབར་བའོ་ནི་། ཅི་ཡིན་ལྟོས་ཤིག་། དེ་དག་གིས་བལྟས་ནས་སྨྲས་པ་། ལྷ་། སྒྲོམ་བུ་ཞིག་མཆིས་སོ་༎ དེས་སྨྲས་པ་། ལོངས་ཤིག་། རྒྱལ་བུ་གཞོན་ནུ་འཇིགས་མེད་ཀྱིས་སྨྲས་པ་། ལྷ་། སྒྲོམ་བུ་དེ་ན་ཅི་མཆིས་པ་དེ་བདག་ལ་སྩལ་པར་ཅི་གནང་། རྒྱལ་པོས་། དེ་བཞིན་དུ་བྱའོ་༎ ཞེས་ཁས་བླངས་སོ་༎ ཇི་ཙམ་ན་སྒྲོམ་བུ་བླངས་ནས་རྒྱལ་པོ་ལ་ཕུལ་བ་དང་། རྒྱལ་པོས་སྨྲས་པ་། ཁ་ཕྱེ་ཞིག་། ཁ་ཕྱེ་བ་ལས་ཁྱེའུ་ཞིག་བྱུང་ངོ་༎ རྒྱལ་པོས་སྨྲས་པ་། འདི་ཅི་གསོན་ནམ་། འོན་ཏེ་ཤི་བ་ཞིག་། དེ་རྣམས་ཀྱིས་སྨྲས་པ་། ལྷ་། གསོན་ལགས་སོ་༎ དེ་ནས་རྒྱལ་པོས་སོར་གདུབ་ཀྱི་རྒྱ་དང་སེང་རས་ངོ་ཤེས་ནས་རྒྱལ་བུ་གཞོན་ནུ་འཇིགས་མེད་ལ་བྱིན་པ་དང་། དེས་དེ་བསྣུན་བསྙོད་བསྐྱེད་དོ་། རྒྱལ་པོས་གསོན་ནམ་ཞེས་ཚིག་ཏུ་བྱུང་བ་དང་། རྒྱལ་བུ་གཞོན་ནུ་འཇིགས་མེད་ཀྱིས་གསོས་པས་འཚོ་བྱེད་གཞོན་ནུས་གསོས་ཞེས་བྱ་བར་གྲགས་སོ་༎ ཇི་ཙམ་དུས་གཞན་ཞིག་ན་། འཚོ་བྱེད་གཞོན་ནུས་གསོས་༄༨༧བ་ཆེན་པོར་གྱུར་ཏོ་༎ དེ་འཇིགས་མེད་དང་ལྷན་ཅིག་བྲེ་མོའི་གཏམ་ཟེར་ཞིང་འཁོད་པ་། འཇིགས་མེད་། གཞོན་ནུ་མ་སྐྱེས་དགྲ་ནི་། མ་བཙས་པ་ཁོ་ན་ནས་རྒྱལ་པོ་ཉིད་དུ་ལུང་བསྟན་གྱི་། བདག་ཅག་ནི་། བཟོ་ཅུང་ཟད་བསླབ་སྟེ་། དེས་ན་བདག་ཅག་གི་ཕྱི་དུས་ཀྱི་འཚོ་བར་འགྱུར་རོ་༎ དེ་གཉིས་ཀྱིས་དེ་ལྟར་གྲོས་བྱས་པ་ལས་། ཤིང་རྟ་མཁན་གོས་དཀར་པོ་གྱོན་པ་། མི་གོས་དཀར་པོ་གྱོན་པ་རྣམས་ཀྱིས་ཡོངས་སུ་བསྐོར་ནས་རྒྱལ་པོའི་ཕོ་བྲང་དུ་ཞུགས་པ་དང་། དེ་རྒྱལ་བུ་གཞོན་ནུ་འཇིགས་མེད་ཀྱིས་མཐོང་བས་། དེས་རྒྱལ་པོའི་མི་གཞན་དག་ལ་དྲིས་པ་། འདི་སུ་ཞིག་ཡིན་། དེ་རྣམས་ཀྱིས་སྨྲས་པ༏་ཤིང་རྟ་མཁན་ལགས་སོ་༎ འདི་ཅི་འཐོབ་། འཚོ་བའོ་༎ དེས་བསམ་པ་། བདག་གིས་ཀྱང་ལྷ་ལ་བརྟགས་ནས་ཤིང་རྟ་མཁན་བསླབ་བོ་༎ སྙམ་ནས་དེ་རྒྱལ་པོའི་དྲུང་དུ་སོང་ནས་སྨྲས་པ་། ལྷ་། བདག་ཀྱང་ཤིང་རྟ་མཁན་བསླབ་བོ་༎ རྒྱལ་པོས་སྨྲས་པ་། བུ་། ཁྱོད་ཅི་འདིས་འཚོ་བར་འགྱུར་རམ་། ཡབ་། རྒྱལ་པོའི་བུས་ནི་། བཟོ་ཐམས་ཅད་ལ་བསླབ་པར་བགྱི་བ་ལགས་སོ་༎ བུ་། གལ་ཏེ་དེ་ལྟ་ན་ཁྱོད་ཤིང་རྟ་མཁན་སློབས་ཤིག་། དེས་བསླབ་པར་བརྩམས་སོ་༎ འཚོ་བྱེད་ཀྱིས་ཀྱང་སྨན་བ་གོས་དཀར་པོ་གྱོན་པ་། མི་གོས་དཀར་པོ་གྱོན་པ་རྣམས་ཀྱིས་ཡོངས་སུ་བསྐོར་ནས་རྒྱལ་པོའི་ཕོ་བྲང་དུ་ཞུགས་པར་མཐོང་ནས་དེས་གཞན་དག་ལ་དྲིས་པ་། འདི་སུ་ཞིག་ཡིན་། དེ་དག་གིས་སྨྲས་པ་། སྨན་པ་ལགས་སོ་༎ དེ་ཅི་ཞིག་བྱེད་། དཔྱད་བགྱིད་དོ་༎ ཅི་འཐོབ་། གལ་༄༨༨ཨ་༌༎ ཏེ་ནད་པ་ཞིག་སོས་ན་། རྔན་པ་འཐོབ་བོ་༎ འོན་ཏེ་གུམ་ན་། མི་ཚོལ་མི་འདྲིའོ་༎ དེས་བསམ་པ་། སྨན་དཔྱད་བསླབ་བོ་༎ སྙམ་ནས་། དེ་བའི་གན་དུ་སོང་ནས་སྨྲས་པ་། ལྷ་། གནང་བར་མཛོད་ཅིག་། སྨན་དཔྱད་བསླབ་ལགས་སོ་༎ བུ་། ཁྱོད་རྒྱལ་པོའི་སྲས་ཡིན་ནོ་༎ ཁྱོད་ལ་སྨན་དཔྱད་ཀྱིས་ཅི་བྱ་། ལྷ་། རྒྱལ་པོའི་བུས་ནི་། བཟོ་ཐམས་ཅད་ལ་བསླབ་པར་བགྱི་བ་ལགས་སོ་༎ བུ་། གལ་ཏེ་དེ་ལྟ་ན་སློབས་ཤིག་། དེས་སྨན་དཔྱད་བསླབ་པར་བརྩམས་པ་དང་། དེས་སྨན་དཔྱད་ནི་། ལོབས་ན་། དེས་ཀླད་པའི་ཐོད་པ་དབྱེ་བའི་དཔྱད་མ་ཤེས་ནས་། དེས་རྡོ་འཇོག་ན་སྨན་པའི་རྒྱལ་པོ་རྒྱུན་ཤེས་ཀྱི་བུ་ཞེས་བྱ་བ་ཡོད་དེ་༎ དེས་ཀླད་པའི་ཐོད་པ་འབྱེད་པའི་དཔྱད་ཤེས་སོ་༎ ཞེས་ཐོས་ནས་། དེ་རྒྱལ་པོའི་དྲུང་དུ་སོང་སྟེ་སྨྲས་པ་། ལྷ་། རྡོ་འཇོག་ཏུ་མཆིའོ་། ཅི་ཞིག་གི་ཕྱིར་། དེ་ན་སྨན་པའི་རྒྱལ་པོ་རྒྱུན་ཤེས་ཀྱི་བུ་ཞེས་བགྱི་བ་མཆིས་ཏེ་། དེ་ཀླད་པའི་ཐོད་པ་འབྱེད་པའི་དཔྱད་འཚལ་བས་དེ་སློབ་ཏུ་མཆིའོ་༎ བུ་། ཁྱོད་འདིས་འཚོའམ་། ལྷ་། ཡང་ན་ནི་སྨན་དཔྱད་མི་བསླབ་། ཡང་ན་ནི་ལེགས་པར་བསླབ་པར་བགྱིའོ་༎ བུ་། གལ་ཏེ་དེ་ལྟ་ན་སོངས་ཤིག་། དེས་རྒྱལ་པོ་པདམའི་སྙིང་པོ་ལ་སྤྲིང་པ་། བདག་གི་བུ་འདི་སྨན་དཔྱད་སློབ་ཏུ་རྒྱུན་ཤེས་ཀྱི་བུའི་དྲུང་དུ་འོང་གི་། འདིའི་དགོས་པ་ཐམས་ཅད་ཁྱོད་ཀྱིས་སྦྱོར་ཅིག་། དེ་རིམ་གྱིས་རྡོ་འཇོག་ཏུ་ཕྱིན་པ་དང་། པདམའི་སྙིང་པོས་ཀྱང་སྤྲིང་ཡིག་བཀླགས་ཏེ་རྒྱུན་ཤེས་ཀྱི་བུ་ལ་གཏད་ནས་རྒྱལ་༄༨༨བ་པོའི་བུ་འདི་། ཁྱོད་ཀྱི་དྲུང་དུ་ཆེད་དུ་འོངས་ཀྱི་། འདི་ལ་སྨན་དཔྱད་སློབས་ཤིག་། རྒྱུན་ཤེས་ཀྱི་བུས་དེ་ལ་སྟོན་པར་བྱེད་པ་ན་། དེས་ཉུང་ཟད་བསྟན་པ་དང་། འཚོ་བྱེད་ཀྱིས་ཁྱད་པར་དང་བཅས་པར་ལོབས་སོ་༎ རྒྱུན་ཤེས་ཀྱི་བུའི་ཀུན་ཏུ་སྤྱོད་པ་ནི་། གང་གི་ཚེ་ནད་པ་ལ་བལྟར་འགྲོ་བ་དེའི་ཚེ་། བྲམ་ཟེའི་ཁྱེའུ་ཞིག་ཁྲིད་དེ་འགྲོ་བ་ཡིན་པས་། དེ་དུས་གཞན་ཞིག་ན་འཚོ་བྱེད་ཁྲིད་དེ་སོང་ནས་། དེས་ནད་པའི་སྨན་བསྟན་པ་། འདི་དང་འདི་དག་བྱིན་ཅིག་ཅེས་སྨྲས་ནས་བྱུང་ངོ་༎ འཚོ་བྱེད་ཀྱིས་བསམ་པ་། འདི་ནི་། མཁན་པོས་ཉེས་ཏེ་། གལ་ཏེ་འདིས་སྨན་འདི་ཟོས་ན་། འདི་དེང་ཉིད་འཆི་བར་འགྱུར་ཏེ་། མཁན་པོས་བསྟན་པ་ནི་། ལེགས་པ་མ་ཡིན་གྱི་། ཐབས་ཤིག་བྱའོ་༎ སྙམ་ནས་། དེ་རྒྱུན་ཤེས་ཀྱི་བུ་དང་ལྷན་ཅིག་ཏུ་བྱུང་ནས་སླར་ནང་དུ་ཞུགས་ཏེ་སྨྲས་པ་། མཁན་པོ་འདི་སྐད་ཅེས་གསུང་ངོ་༎ ཁོ་བོས་སྨན་བསྟན་པ་གང་ཡིན་པ་དེ་མ་བྱིན་པར་འདི་དང་འདི་དག་བྱིན་ཅིག་ཟེར་རོ་༎ དེས་དེ་བཞིན་དུ་བྱས་པས་སོས་པར་གྱུར་ཏོ་༎ ཇི་ཙམ་ཉི་མ་གཞན་ཞིག་ལ་རྒྱུན་ཤེས་ཀྱི་བུ་ཡང་དེའི་དྲུང་དུ་སོང་ནས་དྲིས་པ་། ན་བ་ཇི་ལྟར་། སོས་པར་གྱུར་ཏོ་༎ སང་ཡང་དེ་ཉིད་བྱིན་ཅིག་། ཅི་། སྔ་མ་ལགས་སམ་། འོན་ཏེ་སླད་ཀྱིས་བསྟན་པ་ལགས་། ཅི་། བདག་གིས་སྔར་བསྟན་ཏམ་། འོན་ཏེ་ཕྱིས་བསྟན་། དེ་དག་གིས་སྨྲས་པ་། འདི་དག་ནི་། ཁྱོད་ཀྱིས་མངོན་སུམ་དུ་བསྟན་ཏོ་༎ འདི་ནི་། འཚོ་བྱེད་ལ་འཕྲིན་དུ་སྤྲིང་པ་ཡིན་ནོ་༎ དེས་བསམ་པ་། བདག་གིས་ཉེས་༄༨༩ཨ་༌༎ ཀྱི་། འཚོ་བྱེད་ནི་། ཤེས་རབ་ཅན་ཡིན་ནོ་༎ སྙམ་བསམ་ནས་སྨྲས་པ་། འཚོ་བྱེད་ཀྱིས་བསྟན་པ་གང་ཡིན་པ་དེ་བྱིན་ཅིག་། རྒྱུན་ཤེས་ཀྱི་བུ་འཚོ་བྱེད་ལ་དགའ་བ་སྐྱེས་པས་། དེ་གང་དུ་འགྲོ་བ་དེར་འཚོ་བྱེད་ཁྲིད་དོ་༎ བྲམ་ཟེའི་ཁྱེའུ་གཞན་རྣམས་ཀྱིས་སྨྲས་པ་། མཁན་པོ་། ཁྱོད་རྒྱལ་པོའི་བུའོ་སྙམ་ནས་འདི་ལ་ནི་། སྤྲོ་བས་སྟོན་པར་མཛད་ཀྱི་། བདག་ཅག་ལ་ནི་། མི་མཛད་དོ་༎ དེས་སྨྲས་པ་། འཚོ་བྱེད་ནི་། ཤེས་རབ་ཅན་ཡིན་པས་ངས་བསྟན་པ་གང་ཡིན་པ་དེ་རང་གིས་རྣམ་པར་འབྱེད་ནུས་ཀྱི་། ཁྱོད་ཀྱིས་ནི་། དེ་ལྟ་མ་ཡིན་ནོ་༎ དེ་རྣམས་ཀྱིས་སྨྲས་པ་། མཁན་པོས་ཇི་ལྟར་མཁྱེན་། གལ་ཏེ་དེ་ལྟ་ན་། ངས་ཁྱེད་ཅག་གི་མངོན་སུམ་དུ་བྱའོ་༎ བླ་མ་ཟེའི་ཁྱེའུ་དེ་རྣམས་ལ་། ཁྱོད་ཀྱིས་ནི་། རྫས་ཆེ་གེ་མོ་ཞིག་གི་རིན་དྲིས་ཤིག་། ཁྱོད་ཀྱིས་ཀྱང་ཆེ་གེ་མོ་ཞིག་གིའོ་༎ ཞེས་ཐམས་ཅད་ཚོང་དུས་སུ་བཏང་ངོ་༎ འཚོ་བྱེད་ཀྱང་ཁྱོད་ཀྱིས་ཀྱང་ཆེ་གེ་མོ་ཞིག་གིའོ་ཞེས་བསྒོའོ་༎ བྲམ་ཟེའི་ཁྱེའུ་དེ་དག་གིས་ཇི་སྐད་བསྟན་པ་ཁོ་ན་བཞིན་བྱས་སོ་༎ འཚོ་བྱེད་ཀྱིས་ཀྱང་ཇི་སྐད་བསྟན་པ་བཞིན་བྱས་ནས་བསམ་པ་། གལ་ཏེ་མཁན་པོ་རྫས་གཞན་གྱི་རིན་འདྲི་བར་བྱེད་ན་། བདག་གིས་ཇི་སྐད་བརྗོད་པར་བྱའི་། ཐམས་ཅད་དུ་རྫས་ཐམས་ཅད་ཀྱི་རིན་འདྲིའོ་སྙམ་ནས་། དེ་དག་ཐམས་ཅད་མཁན་པོའི་དྲུང་དུ་སོང་ནས་ཇི་སྐད་བསྟན་པ་བཞིན་སྨྲས་སོ་༎ རྒྱུན་ཤེས་ཀྱི་བུས་། མ་བསྟན་པའི་རྫས་ཀྱི་རིན་དྲི་༄༨༩བ་བར་བརྩམས་ཏེ་བྲམ་ཟེའི་ཁྱེའུ་། རྫས་ཆེ་གེ་མོ་ཞིག་གི་རིན་ཇི་ཙམ་། དེས་སྨྲས་པ་། མ་འཚལ་ཏོ་༎ གཞན་དག་ལ་དྲིས་པ་དང་། སྨྲས་པ་། མ་འཚལ་ལགས་སོ་༎ འཚོ་བྱེད་ལ་དྲིས་པ་དང་། དེས་རྫས་ཐམས་ཅད་ཀྱི་རིན་སྨྲས་སོ་༎ རྒྱུན་ཤེས་ཀྱི་བུས་སྨྲས་པ་། བྲམ་ཟེའི་ཁྱེའུ་དག་། ཁྱེད་ཀྱིས་ཐོས་སམ་། ཐོས་ལགས་སོ་༎ ངས་། འཚོ་བྱེད་ནི་། ཤེས་རབ་ཅན་ཡིན་ཏེ་། ཅུང་ཟད་བསྟན་ན་ཡང་དེ་ལ་རང་གིས་རྣམ་པར་འབྱེད་ནུས་སོ་༎ ཞེས་སྨྲས་པ་ནི་། དོན་དེ་ཡིན་ནོ་༎ གཞན་ཡང་མངོན་སུམ་དུ་བྱའོ་༎ ཞེས་དེས་དེ་རྣམས་ལ་སྨྲས་པ་། ཐང་ཤིང་ཅན་གྱི་རི་ལ་དེངས་ལ་སྨན་མ་ཡིན་པ་དག་ཁྱེར་དེ་ཤོག་ཅིག་། དེ་དག་དོང་ནས་དེ་དག་ལས་གང་ཞིག་གིས་གང་སྨན་མ་ཡིན་པར་ཤེས་པ་དེ་། དེ་དག་གིས་བླངས་སོ་༎ འཚོ་བྱེད་ཀྱིས་བསམ་པ་། སྨན་མ་ཡིན་པ་ནི་། ཅུང་ཟད་ཀྱང་མེད་དོ་སྙམ་ནས་དེས་འདམ་བུ་མདའ་རྒྱུའི་རྩ་བ་དང་། རྡོ་བའི་དུམ་བུ་ཞིག་བླངས་སོ་༎ ཇི་ཙམ་ན་འཚོ་བྱེད་ཀྱིས་། ལམ་གྱི་ཕྱེད་ན་ཕྱུགས་རྫི་མོ་ཞིག་། ཞོའི་བུམ་པ་དང་ཕྲུམ་ཚུད་ཁྱེར་ནས་རྒྱུན་ཤེས་ཀྱི་བུའི་དྲུང་དུ་སོང་བ་ལས་། དེ་ཤིན་ཏུ་མིག་ན་བ་དེས་མཐོང་ནས་དེས་དྲིས་པ་། གང་དུ་འགྲོ་། དེས་སྨྲས་པ་དང་། དེས་དེ་ལ་གནས་དེ་ཉིད་ཀྱི་དྲུང་ན་ཡོད་པའི་སྨན་ཞིག་བསྟན་པ་ལས་། དེས་བྱས་པ་དང་མོད་ལ་སོས་པར་གྱུར་ཏོ་༎ དེ་དགའ་བ་སྐྱེས་ནས་སྨྲས་པ་། ཞོའི་བུམ་པ་དང་ཕྲུམ་ཚུད་འདི་ཁྱེད་སྣོམས་ཤིག་། དེས་ཕྲུམ་ཚུད་བླངས་ཏེ་ཞོའི་བུམ་པ་ནི་། དེ་ཉིད་ལ་༄༩༠ཨ་༌༎ བྱིན་ནས་དེ་ཕྲུམ་ཚུད་ཁྱེར་ཏེ་སོང་བ་ལས་། ཇི་ཙམ་ན་། བྲམ་ཟེའི་ཁྱེའུ་རྣམས་ཀྱིས་། ལམ་གྱི་དབུས་ན་གླང་པོ་ཆེའི་རྗེས་ཤིག་མཐོང་ནས་དེ་རྣམས་ཀྱིས་དེ་ལ་བརྟག་པར་བརྩམས་པ་དང་། འཚོ་བྱེད་ཀྱང་འོངས་ནས་དེས་སྨྲས་པ་། འདི་ཅི་ཡིན་། གླང་པོ་ཆེའི་རྗེས་སོ་༎ འདི་ནི་། གླང་པོ་ཆེའི་རྗེས་མ་ཡིན་གྱི་། འདི་ནི་། བ་ལང་མོའི་རྗེས་ཡིན་ཏེ་། དེ་ཡང་མིག་ག-ཡས་པ་ཞར་བ་། དེ་རིང་ཁོ་ནར་གླང་པོའི་ཕྲུ་གུ་འབྱུང་བར་འགྱུར་བ་ཞིག་ཡིན་ལ་། དེ་ལ་ཞོན་པ་ནི་། བུད་མེད་ཡིན་ལ་། དེ་ཡང་མིག་ག-ཡས་པ་ཞར་བ་། སྦྲུམ་པ་། དེ་རིང་ཉིད་དུ་བུ་ཕོ་བཅའི་བར་འགྱུར་བ་ཞིག་ཡིན་ནོ་༎ ཇི་ཙམ་ན་། རྒྱུན་ཤེས་ཀྱི་བུའི་དྲུང་དུ་འོངས་ནས་གང་གིས་གང་ཁྱེར་ཏེ་འོངས་པ་དེས་དེ་བསྟན་ཏོ་༎ རྒྱུན་ཤེས་ཀྱི་བུས་སྨྲས་པ་། བྲམ་ཟེའི་ཁྱེའུ་དག་། འདི་ཐམས་ཅད་ནི་། སྨན་ཡིན་ཏེ་། རེ་ཞིག་འདི་ནི་། ཆེ་གེ་མོ་ཞིག་གི་ནད་ཆེ་གེ་མོ་ཞིག་ཡིན་ལ་། དེ་བཞིན་དུ་གཞན་དང་གཞན་དག་ཀྱང་ཡིན་ནོ་༎ འཚོ་བྱེད་ལ་དྲིས་པ་། ཁྱོད་ཀྱིས་ཅི་ཁྱེར་ཏེ་འོངས་། དེས་སྨྲས་པ་། མཁན་པོ་། དེ་ཐམས་ཅད་སྨན་ལགས་ཏེ་། སྨན་མ་ལགས་པ་ནི་། ཅི་ཡང་མ་མཆིས་སོ་༎ འོན་ཀྱང་བདག་གིས་འདམ་བུ་མདའ་རྒྱུའི་རྩ་བ་དང་། རྡོའི་དུམ་བུ་དང་། ཕྲུམ་ཚུད་ཅིག་འཚལ་ཏེ་མཆིས་སོ་༎ འདི་དག་ཅི་དགོས་། སྡིག་པས་ཟིན་པ་ལ་འདམ་བུ་མདའ་རྒྱུའི་རྩ་བའི་དུད་པས་བདུག་གོ་། ཕྲུམ་ཚུད་ཀྱིས་ནི་། གླན་པར་བགྱིའོ་༎ རྡོའི་དུམ་བུས་ནི་། སྟོན་༄༩༠བ་ཀའི་དུས་ན་ཞོའི་བུམ་པ་འཆགས་པར་འགྱུར་རོ་༎ རྒྱུན་ཤེས་ཀྱི་བུ་འཛུམ་ཕྱུང་བ་དང་། བྲམ་ཟེའི་ཁྱེའུ་རྣམས་ཀྱིས་བསམ་པ་། མཁན་པོ་ནི་། འདི་ལ་ཁྲོས་སོ་༎ སྙམ་ནས་དེ་རྣམས་ཀྱིས་སྨྲས་པ་། མཁན་པོ་། ཅི་། འདི་གཅིག་པུར་བས་སྙམ་མམ་། བདག་ཅག་མཆི་བ་ན་ལམ་གྱི་དབུས་སུ་གླང་པོ་ཆེའི་རྗེས་ཤིག་མཐོང་བ་ན་འདིའི་མཆིད་ནས་། འདི་ནི་། བ་ལང་མོའི་རྗེས་ཡིན་ཏེ་། དེ་ཡང་མིག་ག-ཡས་པ་ཞར་བ་། སྦྲུམ་པ་། དེ་རིང་ཁོ་ནར་གླང་པོའི་ཕྲུ་གུ་འབྱུང་བར་འགྱུར་བ་ཞིག་ཡིན་ལ་། དེ་ལ་ཞོན་པ་ནི་། བུད་མེད་ཡིན་ལ་། དེ་ཡང་མིག་ག-ཡས་པ་ཞར་བ་། སྦྲུམ་པ་། དེ་རིང་ཉིད་དུ་བུ་ཕོ་བཙའ་བར་འགྱུར་རོ་༎ ཞེས་མཆིའོ་༎ རྒྱུན་ཤེས་ཀྱི་བུས་དྲིས་པ་། འཚོ་བྱེད་། བདེན་ནམ་། མཁན་པོ་། མེད་དོ་༎ དེ་གླང་པོ་ཆེའི་རྗེས་སམ་། བ་ལང་མོའི་རྗེས་ཡིན་པ་ཇི་ལྟར་ཤེས་། དེས་སྨྲས་པ༏་མཁན་པོ་། བདག་ནི་། རྒྱལ་པོའི་རིགས་ལས་ཆེན་པོར་གྱུར་པ་ལགས་ན་། ཇི་སྟེ་མི་འཚལ་། གླང་པོ་ཆེའི་རྗེས་ནི་། ཟླུམ་པོ་། བ་ལང་མོའི་རྗེས་ནི་། ཆུ་རིང་ངོ་༎ མིག་ག-ཡས་པ་ཞར་བར་ཇི་ལྟར་ཤེས་། ག-ཡོན་ཕྱོགས་སུ་རན་འཚལ་ཞིང་མཆིས་པ་ལགས་སོ་༎ སྦྲུམ་པར་ཇི་ལྟར་ཤེས་། རྐང་པ་གཉིས་གནོན་ཅིང་མཆི་བ་ལགས་སོ་༎ དེང་ཁོ་ནར་འབྲང་བར་འགྱུར་བ་ཇི་ལྟར་ཤེས་། གཅིན་བེའུ་སྣབས་དང་བཅས་པར་འབྱུང་བས་སོ་༎ གླང་པོ་ཆེའི་ཕྲུ་གུ་ཕོར་འབྲང་བར་འགྱུར་བ་ཇི་ལྟར་ཤེས་། རྐང་པ་ག-ཡས་པ་ལྷག་པར་གནོན་ཅིང་མཆིས་པས་སོ་༎ དེ་༄༩༡ཨ་༌༎ ལ་བུད་མེད་ཞོན་པར་ཇི་ལྟར་ཤེས་། བབས་ནས་རྐང་བའི་བར་དུ་གཅིས་པ་ལས་སོ་༎ དེ་ཡང་མིག་ག-ཡས་པ་ཞར་བར་ཇི་ལྟར་ཤེས་། ག-ཡོན་ཕྱོགས་སུ་མེ་ཏོག་འཐུ་ཞིང་མཆིས་པས་སོ་༎ དེ་ཡང་སྦྲུམ་པར་ཇི་ལྟར་ཤེས་། དེའི་རྐང་པའི་རྟིང་པ་ཕལ་ཆེར་གནོན་ཅིང་མཆིས་པས་སོ་༎ དེང་ཁོ་ནར་བཙའ་བར་འགྱུར་བར་ཇི་ལྟར་ཤེས་། གཅིན་ལྗན་ལྗིན་དང་བཅས་ཏེ་འབྱུང་བ་ལས་སོ་༎ དེ་ལྟ་ལགས་ཀྱིས་ཀྱང་གལ་ཏེ་མཁན་པོ་ཐུགས་མི་ཆེས་ན་། མགྲོན་པོ་གནས་པའི་ཕྱོགས་དེར་བྲམ་ཟེའི་ཁྱེའུ་འགའ་ཞིག་མངག་ཏུ་གསོལ་། དེས་བྲམ་ཟེའི་ཁྱེའུ་ཞིག་བཏང་བ་དང་། འཚོ་བྱེད་ཀྱིས་ཇི་སྐད་སྨྲས་པ་དེ་ཐམས་ཅད་དེ་བཞིན་དུ་གྱུར་ཏོ་༎ རྒྱུན་ཤེས་ཀྱི་བུས་བྲམ་ཟེའི་ཁྱེའུ་རྣམས་ལ་སྨྲས་པ་། བྲམ་ཟེའི་ཁྱེའུ་དག་། ཁྱོད་ཀྱིས་ཐོས་སམ་། འཚོ་བྱེད་ནི་། དེ་འདྲ་བར་ཤེས་རབ་ཅན་ཡིན་ནོ་༎ འཚོ་བྱེད་ཀྱིས་ཀླད་པའི་ཐོད་པ་འབྱེད་པའི་དཔྱད་མ་གཏོགས་པ་ཐམས་ཅད་བསླབ་བོ་༎ ཇི་ཙམ་ན་མི་ཞིག་ཀླད་ནད་ཀྱིས་ཐེབས་ནས་རྒྱུན་ཤེས་ཀྱི་བུའི་དྲུང་དུ་སོང་སྟེ་སྨྲས་པ་། རྒྱུན་ཤེས་ཀྱི་བུས་བདག་ལ་དཔྱད་མཛོད་ཅིག་། དེས་སྨྲས་པ་། ཀྱེ་ནང་རྗེ་། རེ་ཞིག་དེ་རིང་དོང་བརྐོས་ལ་ལྕི་བ་དག་སྟ་གྱོན་གྱིས་ཤིག་དང་། སང་བདག་གིས་ཁྱོད་ཀྱི་དཔྱད་བྱའོ་༎ འཚོ་བྱེད་ཀྱིས་ཐོས་ནས་དེ་དེའི་ཕྱི་བཞིན་སོང་སྟེ་། ཀྱེ་ནང་རྗེ་། བདག་གིས་ཅུང་ཟད་བསླབ་པ་གང་ཡིན་པ་དེ་ཐམས་ཅད་ནི་། སེམས་ཅན་ལ་ཕན་པའི་ཕྱིར་ཡིན་༄༩༡བ་ན༏་བདག་གིས་ཀླད་པའི་ཐོད་པ་དབྱེ་བ་མ་བསླབ་ཀྱི་། ཁྱོད་ཀྱིས་བདག་དབེན་པ་ཞིག་ཏུ་ཞོག་ཅིག་དང་། ཁྱོད་ཀྱིས་ལས་ཇི་ལྟར་བྱེད་པ་བལྟའོ་༎ དེས་སྨྲས་པ་། དེ་བཞིན་དུ་བགྱིའོ་༎ དེས་དེ་ཕྱོགས་དབེན་པ་ཞིག་ཏུ་བཞག་གོ་། དེ་ནས་རྒྱུན་ཤེས་ཀྱི་བུ་འོངས་ནས་མི་དེ་དོང་དུ་བཅུག་སྟེ་ཐོད་པ་དབྱེ་བའི་དཔྱད་ཀྱིས་ཐོད་པ་ཕྱེ་ནས་དེས་སྐམ་པས་སྲོག་ཆགས་དེ་བླང་བར་བརྩམས་པ་དང་། འཚོ་བྱེད་ཀྱིས་སྨྲས་པ་། མཁན་པོ་། གཟུ་ལུམ་དུ་མ་ལེན་ཅིག་། རིགས་ཀྱི་བུ་འདི་དེང་ཉིད་དུ་འགུམ་པར་འགྱུར་རོ་༎ དེས་སྨྲས་པ་། འཚོ་བྱེད་འོངས་སམ་། སྨྲས་པ་། མཁན་པོ་། བདག་མཆིས་སོ་༎ ཁོ་བོས་སྲོག་ཆགས་འདི་ཇི་ལྟར་བླང་བར་བྱ་། མཁན་པོ་སྐམ་པ་ཚ་བར་མཛད་དེ་། རྒྱབ་ཏུ་རེག་ནས་རྐང་ལག་འཁུམས་པར་གྱུར་པ་དང་། དེ་ནས་འོར་ཅིག་། དེས་དེ་བཞིན་དུ་བྱས་ནས་སོས་པར་གྱུར་ཏོ་༎ རྒྱུན་ཤེས་ཀྱི་བུས་སྨྲས་པ་། འཚོ་བྱེད་། ཁོ་བོ་ཤིན་ཏུ་མགུ་བར་གྱུར་གྱི་། ཁྱོད་ཁྲུས་བྱོས་ལ་ཤོག་ཅིག་དང་། ཀླད་པའི་ཐོད་པ་དབྱེ་བའི་དཔྱད་སྦྱིན་ནོ་༎ དེས་ཁྲུས་བྱས་ནས་འོངས་པ་དང་། དེས་དེ་ལ་ཀླད་པའི་ཐོད་པ་འབྱེད་པའི་དཔྱད་བྱིན་ནས་སྨྲས་པ་། འཚོ་བྱེད་། བདག་ཅག་ནི་། འདིས་འཚོ་བ་ཡིན་གྱི་། ཡུལ་འདིར་ཁྱོད་ཀྱིས་མ་བྱ་ཞིག་། མཁན་པོ་། དེ་བཞིན་དུ་བགྱིའོ་༎ ཞེས་འཚོ་བྱེད་ཀྱིས་རྒྱུན་ཤེས་ཀྱི་བུ་ལ་ཕྱག་བྱས་ནས་རྒྱལ་པོ་པདམའི་སྙིང་པོའི་དྲུང་དུ་སོང་ནས་ཕྱག་བྱས་ནས་བདག་གིས་སྨན་དཔྱད་བསླབ་༄༩༢ཨ་༌༎ ལགས་ཀྱི་། མཆིའོ་༎ དེའི་ཚེ་རྒྱལ་པོ་པདམའི་སྙིང་པོ་དང་མི་མཐུན་པ་མཐའ་འཁོབ་སྐྱ་སེང་ཞེས་བྱ་བ་དག་ཅིག་ཡོད་དེ་། དེས་སྨྲས་པ་། འཚོ་བྱེད་བདག་དང་མི་མཐུན་པ་མཐའ་འཁོབ་པ་སྐྱ་སེང་ཞེས་བྱ་བ་དག་ཅིག་ཡོད་ཀྱི་། འདི་ལྟར་ཁྱོད་ནི་། ཤེས་རབ་ཅན་ནུས་པ་ཡིན་པས་། རེ་ཞིག་དེ་ཕོབས་ལ་ཕྱིས་སོངས་ཤིག་དང་། དེ་ལྟ་ན་། བདག་ཅག་གིས་འཇིག་རྟེན་གྱི་ཚུལ་བྱས་པར་འགྱུར་རོ་༎ དེས་དེ་ལ་ཁས་བླངས་པ་དང་། དེ་ནས་དེས་དཔུང་གི་ཚོགས་ཡན་ལག་བཞི་པ་བསྡུས་ཏེ་བཏང་བ་ལས་། དེ་མཐའ་འཁོབ་པ་སྐྱ་སེང་དེ་རྣམས་ཕབས་ནས་། གཏེའུ་བཟུང་། དཔྱ་བླངས་ཏེ་། སླར་བདེ་བར་འོངས་ནས་ཁྱེར་ཏེ་འོངས་པ་དེ་བཞིན་དུ་རྒྱལ་པོ་ལ་ཕུལ་བ་དང་། དེ་ཤིན་ཏུ་དགའ་ནས་། དེ་ཉིད་ལ་རྗེས་སུ་ཡི་རང་སྟེ་དེས་ཀྱང་རྒྱུན་ཤེས་ཀྱི་བུ་ལ་བྱིན་ནོ་༎ དེ་ནས་འཚོ་བྱེད་རིམ་གྱིས་གྲོང་ཁྱེར་བཟང་བྱེད་དུ་ཕྱིན་ནས་དེ་ཉིད་དུ་དབྱར་གནས་ཏེ་། དེ་ནས་དེས་འབྱུང་པོ་ཐམས་ཅད་ཀྱི་སྐད་ཅེས་བྱ་བའི་བསྟན་བཅོས་བསླབས་ནས་གྲོང་ཁྱེར་བཟང་བྱེད་ནས་ཆས་པ་དང་། མི་ཞིག་ཤིང་ཁུར་ཁྱེར་ནས་གྲོང་ཁྱེར་དུ་འཇུག་པ་། རུས་པ་དང་པགས་པའི་ལྷག་མ་ལུས་པ་། ལུས་ཀུན་ནས་འཛག་པ་འཚོ་བྱེད་ཀྱིས་མཐོང་ནས་། དེ་ལ་སྨྲས་པ༏་ཀྱེ་ནང་རྗེ་། ཅི་ཞིག་གིས་གནས་སྐབས་འདི་ལྟ་བུར་གྱུར་། དེས་སྨྲས་པ་། བདག་གིས་ཀྱང་མི་ཤེས་ན་། འོན་ཀྱང་བདག་གིས་ཤིང་ཁུར་འདི་ཁྱེར་ནས་བདག་ཀྱང་འདི་འདྲ་བའི་གནས་༄༩༢བ་སྐབས་སུ་གྱུར་ཏོ་༎ དེ་ཤིང་བརྟག་པ་ལ་བྱང་བ་ཡིན་པས་སྨྲས་པ་། ཀྱེ་ནང་རྗེ་། ཅི་། ཤིང་ཁུར་འདི་འཚོང་ངམ་། འཚོང་ངོ་༎ རིན་ཇི་ཙམ་། ཀརཤ་པ་ན་ལྔ་བརྒྱའོ་༎ དེས་དེ་ཉོས་ནས་དེ་ནས་བལྟས་ནས་། འབྱུང་པོ་ཐམས་ཅད་དང་བར་བྱེད་པ་ཞེས་བྱ་བའི་ནོར་བུ་མཐོང་ནས་། དེའི་མཐུ་ནི་། འདི་འདྲ་སྟེ་། གང་གི་ཚེ་ནད་པའི་མདུན་དུ་བཞག་པ་དེའི་ཚེ་། མར་མེ་ཁྱིམ་ན་ཡོད་པའི་རྫས་བཞིན་དུ་ནད་ཇི་ལྟ་བ་བཞིན་དུ་སྣང་ངོ་༎ དེ་རིམ་གྱིས་ཡུལ་ཨཽ་དུམ་ཝ་རར་ཕྱིན་པ་དང་། དེ་ན་མི་བྲེས་འཇལ་བ་ཞིག་ཡོད་པ་དེས་བྲེ་བོས་གཞལ་ནས་བྲེ་མགོ་ལ་སྣུན་པ་འཚོ་བྱེད་ཀྱིས་མཐོང་ནས་སྨྲས་པ་། ཀྱེ་ནང་རྗེ་། ཅིའི་ཕྱིར་དེ་ལྟར་བྱེད་། བདག་གི་ཀླད་པ་ལྷག་པར་ག-ཡའོ་༎ ཚུར་ཤོག་། བལྟའོ་༎ ཞེས་དེས་དེ་བསྙལ་ནས་ཀླད་པ་བལྟས་ཏེ་། དེ་ནས་འཚོ་བྱེད་ཀྱིས་འབྱུང་པོ་ཐམས་ཅད་དང་བར་བྱེད་པའི་ནོར་བུ་དེའི་ཀླད་པའི་སྟེང་དུ་བཞག་པ་དང་། ཇི་ཙམ་ན་སྲིན་གྱི་མེད་ཅིག་སྣང་ངོ་༎ དེ་ནས་དེས་སྨྲས་པ་། ཀྱེ་ནང་རྗེ་། ཁྱོད་ཀྱི་ཀླད་པ་ལ་སྲིན་གྱི་མེད་ཡོད་དོ་༎ དེས་རྐང་པ་གཉིས་ལ་གཏུགས་ཏེ་སྨྲས་པ་། བདག་ལ་དཔྱད་མཛོད་ཅིག་། དེས་ཁས་བླངས་སོ་༎ འཚོ་བྱེད་ཀྱིས་བསམ་པ་། མཁན་པོས་ཇི་སྐད་བསྟན་པ་བཞིན་འདིའི་དཔྱད་བྱའོ་སྙམ་ནས་། དེས་དེ་ལ་སྨྲས་པ་། ཀྱེ་ནང་རྗེ་། རེ་ཞིག་། དེ་རིང་དོང་བརྐོས་ལ་ལྕི་བ་དག་སྟ་གོན་བྱོས་ཤིག་དང་། སང་དཔྱད་བྱའོ་༎ དེས་རྐང་པ་གཉིས་ལ་གཏུགས་ནས་སོང་ངོ་༎ འཚོ་བྱེད་ཀྱིས་དེའི་ཕྱི་དེ་ཉིན་འོངས་ནས་དེ་དོང་དུ་བཅུག་སྟེ་ཀླད་པའི་ཐོད་པ་དབྱེ་༄༩༣ཨ་༌༎ བའི་དཔྱད་ཀྱིས་། ཀླད་པའི་ཐོད་པ་ཕྱེ་ནས་སྐམ་པ་ཚ་བས་སྲིན་གྱི་མེད་ཀྱི་རྒྱབ་ལ་རེག་པར་བྱས་ཏེ་དེས་རྐང་ལག་འཁུམས་པ་དང་། དེ་ནས་དེས་སྐམ་པས་བླངས་ཏེ་བོར་བས་སོས་པར་གྱུར་ཏོ་༎ དེས་དེ་ལ་ཀརཤ་པ་ན་ལྔ་བརྒྱ་བྱིན་པ་དང་། དེས་ཀྱང་རྒྱུན་ཤེས་ཀྱི་བུ་ལ་བསྐུར་རོ་༎ དེ་ནས་འཚོ་བྱེད་ཡུལ་རོ་ཧི་ཏ་ཀ་ཞེས་བྱ་བར་ཕྱིན་པ་དང་། ཡུལ་རོ་ཧི་ཏ་ཀ་ན་ཁྱིམ་བདག་ཅིག་ལ་སྐྱེད་མོས་ཚལ་མེ་ཏོག་དང་། འབྲས་བུ་དང་། ཆུ་ཕུན་སུམ་ཚོགས་པ་ཞིག་ཡོད་དེ་། དེ་དེ་ལ་ལྷག་པར་ཆགས་པ་ལས་། ཤི་ནས་དེ་ཉིད་དུ་མི་མ་ཡིན་པ་རྣམས་སུ་སྐྱེས་སོ་༎ དེའི་བུ་ནི་། ཁྱིམ་གྱི་དབོན་པོར་གྱུར་ནས་དེས་སྐྱེད་མོས་ཚལ་དེར་སྲུང་མའི་མི་བཞག་པ་དང་། དེ་མི་མ་ཡིན་པ་དེས་བསད་དོ་༎ གཉིས་པ་བཞག་པ་དང་། དེ་ཡང་བསད་ནས་ཁྱིམ་བདག་གི་བུ་དེས་སྐྱེས་མོས་ཚལ་དེ་བོར་རོ་༎ ཇི་ཙམ་ན་མི་དམུ་ཆུས་གང་བ་སྨན་པ་ཐམས་ཅད་ཀྱིས་སྤངས་པ་ཞིག་སྐྱེད་མོས་ཚལ་དེར་སོང་ནས་ནུབ་མོ་བྲང་བཏབ་སྟེ་འདུག་ནས་། ཀྱེ་མའོ་༎ བདག་ནི་། མི་མ་ཡིན་པས་བསད་ཀྱང་ཅི་མ་རུང་སྙམ་མོ་༎ དེ་ཉིད་དུ་འཚོ་བྱེད་ཀྱང་ནུབ་མོ་བྲང་བཏབ་སྟེ་འདུག་གོ་། ཇི་ཙམ་ན་། མི་མ་ཡིན་པ་དེས་། དམུ་ཆུ་ཅན་དེ་བསྡིགས་པར་བརྩམས་པ་དང་། དམུ་ཆུའི་ནད་དེ་བྱུང་ནས་སྨྲས་པ་། འདི་བདག་གིས་སྔར་བཟུང་ན་། ཅིའི་ཕྱིར་འདི་བསྡིག་། ཁྱོད་ལ་ར་སྤུའི་དུད་པས་བདུག་པ་འགའ་ཡང་མེད་པ་ལྟ་། དེས་ནི་། ཁྱོད་དཔག་ཚད་བཅུ་གཉིས་སུ་༄༩༣བ་འབྲོས་པར་འགྱུར་རོ་༎ དེས་ཀྱང་སླར་སྨྲས་པ་། ཁྱོད་ལ་ཡང་ལ་ཕུག་གི་ས་བོན་། མར་ཕྱུང་བའི་དར་བ་དང་བཏགས་ཏེ་སྦྱིན་པ་འགའ་ཡང་མེད་པ་ལྟ་། དེས་ནི་། ཁྱོད་དུམ་བུ་དུམ་བུར་འཛག་པར་འགྱུར་རོ་༎ ཐམས་ཅད་འཚོ་བྱེད་ཀྱིས་ཐོས་ནས་དེ་ནང་པར་སྔར་ལངས་ཏེ་ཁྱིམ་བདག་དེའི་དྲུང་དུ་སོང་ནས་སྨྲས་པ་། ཁྱིམ་བདག་། སྐྱེད་མོས་ཚལ་མེ་ཏོག་དང་། འབྲས་བུ་དང་། ཆུ་ཕུན་སུམ་ཚོགས་པ་ཅིའི་ཕྱིར་དོར་། ཁྱིམ་བདག་གིས་དེ་ལ་ཇི་ལྟར་གྱུར་པ་རྣམས་སྨྲས་པ་དང་། དེས་སྨྲས་པ་། ཁྱིམ་བདག་། ར་སྤུའི་དུད་པས་བདུགས་ཤིག་དང་། མི་མ་ཡིན་པ་དཔག་ཚད་བཅུ་གཉིས་སུ་འབྲོས་པར་འགྱུར་རོ་༎ ཁྱིམ་བདག་གིས་ར་སྤུའི་བདུག་པས་བདུགས་པ་དང་། མི་མ་ཡིན་པ་དེ་དཔག་ཚད་བཅུ་གཉིས་སུ་བྲོས་པར་གྱུར་ཏོ་༎ ཁྱིམ་བདག་དེས་ཀྱང་འཚོ་བྱེད་ལ་ཀརཤ་པ་ན་ལྔ་བརྒྱ་བྱིན་པ་དང་། དེས་དེ་ཡང་རྒྱུན་ཤེས་ཀྱི་བུ་ལ་བསྐུར་རོ་༎ དེ་ནས་འཚོ་བྱེད་ཀྱིས་དམུ་ཆུ་ཅན་ལ་དྲིས་པ་། ནང་རྗེ་། ཁྱོད་ཅིའི་ཕྱིར་མི་མ་ཡིན་པས་གནས་བཏབ་པའི་སྐྱེད་མོས་ཚལ་དུ་འདུག་། དེས་དེ་ལ་ཇི་ལྟར་གྱུར་པ་དག་སྨྲས་པ་དང་། འཚོ་བྱེད་ཀྱིས་སྨྲས་པ་། ལ་ཕུག་གི་ས་བོན་མར་ཕྱུང་བའི་དར་བ་དང་བཏགས་པ་འཐུང་ཤིག་དང་། སོས་པར་འགྱུར་རོ་༎ དེས་འཐུངས་པས་སོས་པར་གྱུར་ཏེ་། མི་དེས་ཀྱང་འཚོ་བྱེད་ལ་ཀརཤ་པ་ན་ལྔ་བརྒྱ་བྱིན་ནོ་༎ དེས་ཀྱང་རྒྱུན་ཤེས་ཀྱི་བུ་ལ་བསྐུར་རོ་༎ དེ་ནས་འཚོ་བྱེད་རིམ་གྱིས་བཅོམ་བརླག་ཏུ་ཕྱིན་ནས་། བཅོམ་བརླག་གི་ཕྱི་རོལ་ན་ཤིང་ཞིག་གི་དྲུང་དུ་ངལ་བསོ་ཞིང་འདུག་གོ་། ཇི་༄༩༤ཨ་༌༎ ལྟར་ན་གྱད་ཀྱིས་གྱད་བརྡབས་པས་དེའི་ནང་གྲོལ་རྣམས་སུ་འཁྲུགས་ནས་དེ་ཤིའོ་༎ ཞེས་ཕྱི་རོལ་དུ་ཕྱུང་ངོ་༎ ཤིང་དེ་ལ་ཡང་བྱ་རྒོད་མོ་ཕྲུ་གུ་དང་བཅས་པ་ཞིག་འདུག་པ་ལས་། དེ་ལ་ཕྲུ་གུ་དེ་རྣམས་ཀྱིས་སྨྲས་པ་། མ་། ཤ་བྱིན་ཅིག་། དེས་སྨྲས་པ་། བུ་། ཤ་ག་ལ་ཡོད་། དེ་རྣམས་ཀྱིས་སྨྲས་པ་། མ་། གྱད་ཀྱིས་གྱད་འདི་བརྡབས་ཏེ་། ཤི་ནས་ཕྱུང་བ་ཡིན་ནོ་༎ བུ་། འདིར་སྨན་པའི་རྒྱལ་པོ་འཚོ་བྱེད་འོངས་ན་། དེས་འདི་སོས་པར་བྱེད་པའི་གནས་དེ་ཡོད་དོ་༎ མ་། འདི་ཅི་ཞིག་གིས་སོས་པར་འགྱུར་། གལ་ཏེ་དེའི་ནང་གྲོལ་རྣམས་ཕྱེ་མས་རེག་པར་བྱས་ནའོ་༎ དེ་ཐམས་ཅད་འཚོ་བྱེད་ཀྱིས་ཐོས་སོ་༎ དེ་ནས་དེ་ལངས་ཏེ་རོ་དྲུང་དུ་སོང་ནས་དྲིས་པ་། ཤེས་ལྡན་དག་། འདི་ཅི་ཞིག་། དེ་རྣམས་ཀྱིས་སྨྲས་པ་། གྱད་ཀྱིས་གྱད་བརྡབས་པས་ཤི་བ་ཡིན་ནོ་༎ འཚོ་བྱེད་ཀྱིས་སྨྲས་པ་། ཞོག་ཅིག་དང་། བལྟའོ་༎ དེ་རྣམས་ཀྱིས་བཞག་པ་དང་། དེ་ནས་འཚོ་བྱེད་ཀྱིས་འབྱུང་པོ་ཐམས་ཅད་དང་བར་བྱེད་པ་ཞེས་བྱ་བའི་ནོར་བུ་ཀླད་པར་བཞག་ནས་བརྟགས་ན་། ཇི་ཙམ་ན་ནང་གྲོལ་རྣམས་འཁྲུགས་པར་བྱས་པ་མཐོང་ནས་། དེས་སྨྱུག་མའི་སྦུབས་སུ་ཕྱེ་མ་བླུགས་ཏེ་ཁས་བུས་པ་དང་། ཕྱེ་མས་ནང་གྲོལ་རྣམས་ལ་རེག་ནས་སོས་པར་གྱུར་ཏོ་༎ དེས་ཀྱང་འཚོ་བྱེད་ལ་ཀརཤ་པ་ན་ལྔ་བརྒྱ་བྱིན་པ་དང་། དེས་ཀྱང་རྒྱུན་ཤེས་ཀྱི་བུ་ལ་བསྐུར་རོ་༎ བཅོམ་བརླག་ན་ཁྱིམ་བདག་ཅིག་ཡོད་པ་དེའི་ཆུང་མ་༄༩༤བ་གཟུགས་དང་ལང་ཚོ་ཕུན་སུམ་ཚོགས་པ་ཡིན་པས་། དེ་དེ་ལ་ལྷག་པར་ཆགས་ཤིང་འདུག་པ་ལས་། ཤི་ནས་དེ་ཉིད་ཀྱི་མོ་མཚན་གྱི་སྲིན་བུར་སྐྱེས་པར་གྱུར་ཏེ་། དེ་གང་དང་ལྷན་ཅིག་དགའ་མགུར་སྤྱོད་པ་དེ་ཤི་བར་བྱེད་དོ་༎ དེ་ནས་དེ་དང་འགའ་ཡང་ལྷན་ཅིག་དགའ་མགུར་སྤྱོད་པར་མི་བྱེད་དོ་༎ དེས་སྨན་པ་འཚོ་བྱེད་དེར་འོངས་སོ་༎ ཞེས་ཐོས་ནས་། དེ་དེའི་དྲུང་དུ་སོང་སྟེ་སྨྲས་པ་། འཚོ་བྱེད་བདག་ལ་བྲོ་ནད་མཆིས་ཀྱི་། དཔྱད་མཛོད་ཅིག་། འཚོ་བྱེད་ཀྱིས་དེ་མཐོང་ཞིང་སྨྲ་བའི་ཚིག་ཐོས་ནས་། ཆགས་པས་སྨྲས་པ་། དམ་ཞིག་བཅའ་སྟེ་། གལ་ཏེ་བདག་དང་ལྷན་ཅིག་དགའ་མགུར་སྤྱད་པ་ལྟ་ན་། དཔྱད་བྱའོ་༎ དེས་སྨྲས་པ་། ག-ཡར་ཚ་ལགས་སོ་༎ དེས་སྨྲས་པ་། ཁྱོད་ཀྱི་དཔྱད་གཞན་ནི་། མེད་དོ་༎ བདག་ལས་ཕངས་པ་གཞན་མེད་པས་དེས་ཁས་བླངས་སོ་༎ དེ་ནས་དེས་སྒྲོན་མོར་ཕྱུང་སྟེ་། བཟོ་བཅོས་བྱས་ནས་མོ་མཚན་གྱི་སྒོར་ཤའི་དུམ་བུ་ཞིག་བཞག་པ་ལས་། དེ་ནས་སྲིན་བུ་དེ་དེ་ལ་ཆགས་པ་དང་། དེས་དེ་བླངས་ནས་བོར་ཏེ་སོས་པར་གྱུར་། དེ་འདོད་པའི་འདོད་ཆགས་ལ་ལྷག་པར་ཞེན་པས་བརྡ་ཞིག་བྱས་པ་དང་། དེས་རྣ་བ་གཉིས་བཀག་སྟེ་སྨྲས་པ་། ཁྱོད་ཁོ་བོའི་སྲིང་མོ་དང་འདྲ་སྟེ་། ཁྱོད་ཀྱི་དཔྱད་དེ་ཡིན་པས་ཁོ་བོས་དེ་ལྟར་བྱས་པར་ཟད་དོ་༎ དེས་ཀྱང་དེ་ལ་ཀརཤ་པ་ན་ལྔ་བརྒྱ་བྱིན་པ་དང་། དེས་དེ་ཡང་རྒྱུན་ཤེས་ཀྱི་བུ་ལ་བསྐུར་རོ་༎ དེ་ནས་འཚོ་བྱེད་རིམ་གྱིས་ཆུ་བོ་ཡ་མུ་ནའི་འགྲམ་དུ་ཕྱིན་པ་དང་། དེས་དེ་ན་མི་རོ་ཞིག་ཡོད་པ་དེའི་རྟིང་པའི་ཕྱོགས་ན་རྒྱུས་པའི་བྲེང་༄༩༥ཨ་༌༎ ཡོད་པ་ཉ་རྣམས་ཀྱིས་དྲངས་པ་ལས་དེའི་མིག་འབྱེད་པ་དང་འཛུམ་པ་མཐོང་ནས་། འཚོ་བྱེད་ཀྱིས་དེ་ཐམས་ཅད་བརྟགས་ཏེ་། ཇི་ལྟར་རྒྱུས་པ་དང་། ལོང་མོ་ལ་སོགས་པའི་ཚིགས་ཀྱི་འབྲེལ་ཐབས་ནི་། དེ་ཁོ་ན་ལྟར་འདུག་གོ་། སྙམ་ནས་དེ་རིམ་གྱིས་ཡངས་པ་ཅན་དུ་ཕྱིན་པ་དང་། ཇི་ཙམ་ན་གྱད་ཀྱིས་གྱད་གཅིག་ཐལ་མོས་བསྣུན་པས་མིག་གི་འབྲས་བུ་འཕགས་པ་དང་། འཚོ་བྱེད་དེའི་དྲུང་དུ་སོང་ནས་། དེས་རྟིང་པའི་རྒྱུས་པའི་བྲེང་ནས་དྲངས་པ་དང་སླར་ཚུད་པར་གྱུར་ཏོ་༎ དེས་དེ་ལ་ཀརཤ་པ་ན་ལྔ་བརྒྱ་བྱིན་པ་དང་། དེས་འཇིགས་མེད་ཀྱི་མ་ལ་བྱིན་ནོ་༎ ཡངས་པ་ཅན་ན་མི་ཞིག་ཡོད་པ་དེའི་རྣ་བར་སྲིན་གྱི་མེད་ཞུགས་ཏེ་། དེར་དེ་ལས་ཕྲུ་གུ་བདུན་བརྒྱ་བྱུང་བས་དེ་རྣ་བའི་ནད་ཀྱིས་ཉེ་བར་གྱུར་ནས་། འཚོ་བྱེད་ཀྱི་དྲུང་དུ་སོང་སྟེ་སྨྲས་པ་། དཔྱད་མཛོད་ཅིག་། འཚོ་བྱེད་ཀྱིས་བསམ་པ་། སྔར་ནི་། བདག་གིས་མཁན་པོས་བསྟན་པས་ལས་བྱས་ཀྱི་། ད་ནི་། རང་གི་བློས་ལས་བྱའོ་༎ སྙམ་ནས་། དེས་མི་དེ་ལ་བསྒོ་བ་། ཀྱེ་ནང་རྗེ་། སོང་ལ་ལོ་མའི་སྤྱིལ་པོ་བྱོས་ཏེ་རས་སྔོན་པོས་ག-ཡོགས་ལ་དེའི་འོག་ཏུ་རྔ་ཞིག་བཞག་སྟེ་ས་ཡང་དྲོན་པོར་གྱིས་ཤིག་། དེས་ཇི་སྐད་བསྟན་པ་བཞིན་ཐམས་ཅད་བྱས་སོ་༎ དེ་ནས་འཚོ་བྱེད་ཀྱིས་མི་དེ་ས་ལ་བསྙལ་ནས་། ས་དེ་ཆུས་ཆག་ཆག་བཏབ་ནས་དེ་ནས་རྔ་བརྡུངས་པ་དང་། སྲིན་གྱི་མེད་ཀྱིས་དབྱར་གྱི་དུས་ལ་བབ་བོ་༎ སྙམ་ནས་ཕྱིར་བྱུང་ངོ་༎ དེ་ནས་འཚོ་བྱེད་ཀྱི་རྣ་བའི་དྲུང་དུ་ཤའི་༄༩༥བ་དུམ་བུ་ཞིག་བཞག་པ་དང་། དེ་ཡང་སླར་ཞུགས་ཏེ་ཕྲུ་གུ་རྣམས་ཁྲིད་དེ་བྱུང་ནས་ཕྲུ་གུ་རྣམས་དང་། ལྷན་ཅིག་ཤའི་དུམ་བུ་ལ་ཆགས་པ་དང་། དེ་ནས་འཚོ་བྱེད་ཀྱིས་དེའི་མོད་ལ་ཤའི་དུམ་བུ་བོར་བ་དང་། མི་དེ་སོས་པར་གྱུར་ཏོ་༎ དེས་ཀརཤ་པ་ན་ལྔ་བརྒྱ་བྱིན་པ་དང་། དེས་འཇིགས་མེད་ཀྱི་མ་ལ་བྱིན་ནོ་༎ དེ་རིམ་གྱིས་རྒྱལ་པོའི་ཁབ་ཏུ་ཕྱིན་པ་དང་། རྒྱལ་པོ་གཟུགས་ཅན་སྙིང་པོས་འཚོ་བྱེད་ཇི་ལྟར་འོངས་པ་ཐོས་ནས་། དེས་གཞོན་ནུ་མ་སྐྱེས་དགྲ་ལ་བསྒོ་བ་། བུ་། ཁྱོད་ཀྱི་ཕུ་བོ་འོངས་ཀྱི་། བསུར་སོང་ཤིག་། དེ་བསུར་སོང་བ་དང་། འཚོ་བྱེད་ཀྱིས་གཞོན་ནུ་མ་སྐྱེས་དགྲ་ཇི་ལྟར་བསུར་འོང་བ་ཐོས་ནས་། དེས་བསམ་པ་། གལ་ཏེ་བདག་གིས་དེ་བསུ་བ་རང་གིར་བྱས་ན་ནི་། ནམ་རྒྱལ་པོར་གྱུར་པ་དེའི་ཚེ་བདག་ལ་གནོད་པ་བྱེད་པར་འགྱུར་རོ་༎ སྙམ་ནས་། དེ་སླར་ལོག་སྟེ་སྒོ་གཞན་ཞིག་ནས་ཞུགས་སོ་༎ དུས་གཞན་ཞིག་ན་འཚོ་བྱེད་སྐྱེ་བོའི་ཚོགས་ཆེན་པོས་ཡོངས་སུ་བསྐོར་ཏེ་སེམས་ག-ཡང་ཞིང་སོང་བ་དང་། ཇི་ཙམ་ན་། བྲམ་ཟེ་ཞིག་མིག་ནད་ཀྱིས་ཐེབས་ནས་འཚོ་བྱེད་ཀྱི་དྲུང་དུ་སོང་སྟེ་། བདག་ལ་སྨན་སྟོན་ཅིག་། ཚིག་པ་ཟོས་ནས་སྨྲས་པ་། ཐལ་བས་ཐོབ་ཅིག་། དེས་དྲང་པོ་ཞོག་པས་། ཐལ་བས་བཏབ་པ་དང་སོས་པར་གྱུར་ཏོ་༎ མིག་ནད་ཀྱིས་ཐེབས་པ་གཞན་ཞིག་ཡོད་པ་དེ་ཡང་འཚོ་བྱེད་ཀྱི་དྲུང་དུ་སོང་བ་བྲམ་ཟེ་དེས་མཐོང་ནས་དྲིས་པ་། ཀྱེ་ནང་རྗེ་། གང་དུ་འགྲོ་། དེས་ཇི་ལྟར་གྱུར་པ་སྨྲས་པ་དང་། དེས་སྨྲས་པ་། ཁྱོད་ལ་འཚོ་བྱེད་ཅི་དགོས་། ༄༩༦ཨ་༌༎ དེས་ཁོ་བོ་ལ་གང་བསྟན་པ་དེ་བྱོས་ཤིག་། དེ་ཡིད་ཆེས་པར་གྱུར་ནས་དེས་ཐལ་བས་བཏབ་པ་དང་ལོང་བར་གྱུར་ཏོ་༎ དུས་གཞན་ཞིག་ན་རྒྱལ་པོ་གཟུགས་ཅན་སྙིང་པོའི་སྤྱི་བོར་ཕོལ་མིག་བྱུང་ངོ་༎ དེས་བློན་པོ་རྣམས་ལ་བསྒོ་བ་། ཤེས་ལྡན་དག་། སྨན་པ་རྣམས་ཁུག་ཅིག་། བློན་པོ་རྣམས་ཀྱིས་སྨན་པ་རྣམས་བཀུག་པ་དང་། རྒྱལ་པོས་སྨྲས་པ༏་ཤེས་ལྡན་དག་། ངའི་སྤྱི་བོར་ཕོལ་མིག་བྱུང་གི་། དཔྱད་བྱོས་ཤིག་། དེ་རྣམས་ཀྱིས་སྨྲས་པ་། ལྷ་། སྨན་པ་ཆེན་པོ་འཚོ་བྱེད་མཆིས་ན་། བདག་ཅག་གིས་བགྱི་བ་ཅི་འཚལ་། རྒྱལ་པོས་སྨྲས་པ་། ཤེས་ལྡན་དག་། འཚོ་བྱེད་ཁུག་ཅིག་། དེ་རྣམས་ཀྱིས་དེ་བཀུག་པ་དང་། རྒྱལ་པོས་སྨྲས་པ་། འཚོ་བྱེད་། དཔྱད་བྱོས་ཤིག་། འཚོ་བྱེད་ཀྱིས་སྨྲས་པ་། ལྷ་། དམ་ཞིག་བཅའ་སྟེ་། གལ་ཏེ་ལྷ་ལ་བདག་ཉིད་ཀྱིས་ཁྲུས་བགྱིད་དུ་གནང་ན་བགྱིའོ་༎ དེ་བཞིན་གྱིས་ཤིག་། དེ་ནས་འཚོ་བྱེད་ཀྱིས་སྐྱུ་རུ་རས་སྐུད་ཅིང་། སྨིན་པར་འགྱུར་བའི་རྫས་དག་བཏབ་སྟེ༏་སྨིན་པར་འགྱུར་བའི་རྫས་རྣམས་དང་བསྲེས་པའི་ཆུ་བུམ་པ་ལྔ་བརྒྱ་བླུགས་ཏེ་། གང་གི་ཚེ་སྨིན་པ་དེའི་ཚེ་ན་མ་ཚོར་བར་སྤུ་གྲིས་རེག་པར་བྱས་པ་དང་རྡོལ་ཏོ་༎ དེ་ནས་འཚོ་བར་འགྱུར་བའི་རྫས་དག་བཏབ་སྟེ་། འཚོ་བར་འགྱུར་བའི་རྫས་རྣམས་དང་བསྲེས་པའི་ཆུ་བུམ་པ་ལྔ་བརྒྱ་བླུགས་པ་དང་། རྨ་དེ་སོས་ཤིང་པགས་པ་འདྲ་བ་དང་སྐྲ་ཡང་མཉམ་པར་གྱུར་ཏོ་༎ ༄༩༦བ་རྒྱལ་པོས་ཁྲུས་བྱས་མ་ཐག་ཏུ་སྨྲས་པ་། འཚོ་བྱེད་། དཔྱད་བྱོས་ཤིག་། དེས་སྨྲས་པ་། ལྷ་། རེ་ཞིག་བཤོས་གསོལ་ཅིག་། རྒྱལ་པོས་ཟན་ཟོས་ནས་། འཚོ་བྱེད་། དཔྱད་བྱོས་ཤིག་། ལྷ་། བགྱིས་ལགས་སོ༏་༏དེ་ཡིད་མ་ཆེས་ནས་ལག་པས་བྱུགས་ན་། ཕྱོགས་གང་ན་རྨ་ཡོད་པར་མ་ཤེས་སོ་༎ མེ་ལོང་བླངས་ཏེ་བལྟས་ན་། འོན་ཀྱང་མ་མཐོང་ངོ་༎ བཙུན་མོ་ལ་དྲིས་ན་། དེས་ཀྱང་ཕྱོགས་གང་ན་རྨ་ཡོད་པར་མ་ཤེས་སོ་༎ རྒྱལ་པོ་མཆོག་ཏུ་ངོ་མཚར་སྐྱེས་ནས་བློན་པོ་རྣམས་ལ་སྨྲས་པ་། ཤེས་ལྡན་དག་། འཚོ་བྱེད་སྨན་པའི་རྒྱལ་པོར་དབང་སྐུར་ཅིག་། མི་ལོང་བ་དེས་སྨྲས་པ་། ལྷ་། ཅི་། སྲས་ལ་བྱམས་པས་སམ་། འོན་ཏེ་སྨན་མཁས་པས་དབང་བསྐུར་བ་མཛད་། རྒྱལ་པོས་སྨྲས་པ་། སྨན་མཁས་པས་སོ་༎ དེས་སྨྲས་པ་། གལ་ཏེ་དེ་ལྟ་ལགས་ན་། འདིས་བདག་ནི་། སོས་པར་མ་བགྱིས་སོ་༎ འཚོ་བྱེད་ཀྱིས་སྨྲས་པ་། ཀྱེ་ནང་རྗེ་། བདག་གིས་ཁྱོད་མཐོང་ཡང་མ་མཐོང་ན་། སོས་པར་ལྟ་ག་ལ་བྱས་། དེས་སྨྲས་པ་། དེ་ནི་མད་ན་། འོན་ཀྱང་ཁྱོད་ཀྱིས་གང་ལ་བསྟན་པ་དེས་བདག་ལ་བསྟན་ཏོ་༎ ཅི་ཞིག་བསྟན་། ཆེ་གེ་མོ་ཞིག་གོ་། འཚོ་བྱེད་ཀྱིས་སྨྲས་པ་། དེའི་ཁམས་ཀྱང་གཞན་ལ་། ཁྱོད་ཀྱི་ཁམས་ཀྱང་གཞན་ཡིན་གྱི་། ད་འདི་དང་འདི་དག་བྱོས་ཤིག་དང་སོས་པར་འགྱུར་རོ་༎ དེས་བྱས་ནས་སོས་པར་གྱུར་པ་དང་། སྨྲས་པ་། ལྷ་། འདི་སྨན་པའི་རྒྱལ་པོར་དབང་བསྐུར་བར་མཛད་དུ་གསོལ་། དེ་གླང་པོ་ཆེ་ལ་བསྐྱོན་ནས་དཔལ་གྱི་འབྱོར་པ་ཆེན་༄༩༧ཨ་༌༎ པོས་སྨན་པའི་རྒྱལ་པོར་དབང་བསྐུར་ཏོ་༎ རྒྱལ་པོའི་ཁབ་ན་ཁྱིམ་བདག་ཅིག་ཡོད་པ་སྐྲན་ནད་ཀྱིས་ཐེབས་ནས་སྨན་པ་ཐམས་ཅད་ཀྱིས་སྤངས་པ་དང་། དེས་བསམ་པ་། འཚོ་བྱེད་ཀྱི་དྲུང་དུ་འགྲོའོ་༎ གལ་ཏེ་དཔྱད་ཅིག་བྱས་ན་ནི་། དེ་ལྟ་ན་ལེགས་། གལ་ཏེ་མ་བྱས་ན་། བདག་ཉིད་འཆི་བར་བྱའོ་སྙམ་ནས་དེ་འཚོ་བྱེད་ཀྱི་དྲུང་དུ་སོང་ནས་། འཚོ་བྱེད་། བདག་གི་དཔྱད་མཛོད་ཅིག་། དེས་སྨྲས་པ་། ཀྱེ་ནང་རྗེ་། ཁྱོད་ཀྱི་སྨན་འདི་ནི་། རྙེད་པར་དཀའོ་༎ དེས་བསམ་པ་། འཚོ་བྱེད་ཀྱིས་ཀྱང་བདག་སྤངས་ན་། འདི་ལ་ཅི་བྱར་ཡོད་། དུས་ལ་བབ་ཀྱི་། བདག་ནི་། འཆིའོ་སྙམ་ནས་དེ་དུར་ཁྲོད་དུ་སོང་ངོ་༎ དེ་ན་རོ་སྲེག་པའི་མེ་འབར་བར་ནེའུ་ལེ་གདུག་པ་ཞིག་དང་། སྲོག་ཆགས་གོ་དྷ་ཙནདན་ཞེས་བྱ་བ་འཐབ་སྟེ་ལྷུང་བ་དང་། དེ་བཀྲེས་པས་ཉེན་པས་དེ་གཉིས་ཀ་ཟོས་ཏེ་། ལྷས་དུར་ཁྲོད་དུ་ཆར་ཕབ་པའི་འོད་པའི་ཆུ་དེ་ལ་འཐུངས་ནས་། དུར་ཁྲོད་དང་ཧ་ཅང་ཡང་མི་རིང་བ་ཞིག་ན་གནག་ལྷས་ཡོད་པ་དེར་སོང་སྟེ་། ཀོ་དྲའི་ཆན་དང་མར་ཕྱུང་བའི་ཞོ་འཐུངས་པས་སྐྲན་རྡོལ་ཏོ་༎ ཡར་སློན་། མར་འཁྲུས་ནས་སྔོན་གྱི་ཇི་ལྟ་བ་བཞིན་དུ་གྱུར་ཏོ་༎ དུས་གཞན་ཞིག་ན་ལུས་འཕགས་མའི་འདོམས་ཀྱི་ཕྱོགས་སུ་ཕོལ་མིག་བྱུང་ངོ་༎ དེས་རྒྱལ་པོ་ལ་སྨྲས་པ་དང་། རྒྱལ་པོས་འཚོ་བྱེད་ལ་བསྒོ་བ་། མ་ཡར་མོའི་དཔྱད་གྱིས་ཤིག་། དེས་ཁས་བླངས་སོ་༎ དེ་ནས་ཟན་བྱས་ཏེ་མ་མ་ལ་༄༩༧བ་བྱིན་ནས་ཁྱོད་ཀྱིས་འདིའི་སྟེང་དུ་འདུག་ཏུ་ཆུག་ཅིག་། དེས་དེ་འདུག་ཏུ་བཅུག་པའི་ཟན་འཚོ་བྱེད་ཀྱིས་མཐོང་ནས་བསམ་པ་། ཕྱོགས་ཆེ་གེ་མོ་ཞིག་ནའ་སྙམ་མོ་༎ དེ་ནས་སྨིན་པར་འགྱུར་བའི་རྫས་དག་བཏབ་སྟེ་། སྨིན་པར་ཤེས་ནས་ཟན་གྱི་ནང་དུ་གཙགས་བུ་སྦས་ཏེ་མ་མ་ལ་བསྒོ་བ་། ཁྱོད་ཀྱིས་དེ་འདི་ལ་འདུག་ཏུ་ཆུག་ལ་བཙུན་མོ་འདུག་ནས་སླར་སློང་ཞིག་། དེས་དེ་བཞིན་བྱས་པ་ལས་། གཙགས་བུས་རེག་མ་ཐག་ཏུ་ཕོལ་མིག་རྡོལ་བར་གྱུར་ཏོ་༎ དེ་ནས་འཚོ་བར་འགྱུར་བའི་རྫས་དང་བསྲེས་པ་བསྐ་བའི་ཆུས་བཀྲུས་ཏེ་འཚོ་བར་འགྱུར་བའི་རྫས་རྣམས་བཏབ་པས་སོས་པར་གྱུར་ཏོ་༎ འཚོ་བྱེད་རྒྱལ་པོའི་དྲུང་དུ་སོང་བ་དང་། རྒྱལ་པོས་སྨྲས་པ་། འཚོ་བྱེད་། ཁྱེད་ཀྱིས་མ་ཡར་མོའི་དཔྱད་བྱས་སམ་། ལྷ་། བགྱིས་སོ་༎ ཁྱོད་ཀྱིས་སྒྲེན་མོར་ཕྱུང་སྟེ་མ་བལྟས་གྲང་། ལྷ་། མ་བལྟས་སོ་༎ ཇི་ལྟར་བྱས་། དེས་ཇི་ལྟར་གྱུར་པ་རྣམས་སྨྲས་པ་དང་། རྒྱལ་པོ་མཆོག་ཏུ་ངོ་མཚར་སྐྱེས་ནས་དེས་བློན་པོ་རྣམས་ལ་སྨྲས་པ་། འཚོ་བྱེད་ལན་གཉིས་སུ་སྨན་པའི་རྒྱལ་པོར་དབང་སྐུར་ཅིག་། མི་སྐྲན་ཅན་ལ་འཚོ་བྱེད་ཀྱིས་སྨན་རྙེད་པར་དཀའོ་ཞེས་སྨྲས་པ་གང་ཡིན་པ་དེས་སྨྲས་པ་། ལྷ་། ཅི་། སྲས་ལ་སྡུག་པས་སམ་། འོན་ཏེ་སྨན་མཁས་པས་དབང་བསྐུར་བར་མཛད་། རྒྱལ་པོས་སྨྲས་པ་། སྨན་མཁས་པས་སོ་༎ གལ་ཏེ་དེ་ལྟ་ལགས་ན་། འདིས་བདག་ནི་། སོས་པར་མ་བགྱིས་སོ་༎ འཚོ་བྱེད་ཀྱིས་སྨྲས་པ་། ཀྱེ་ནང་རྗེ་། ངས་ཁྱོད་ལ་དཔྱད་ནི་། མ་བྱས་༄༩༨ཨ་༌༎ ཀྱི༏་འོན་ཀྱང་ངས་ཁྱོད་ཀྱི་སྨན་ནི་། རྙེད་པར་དཀའོ་ཞེས་སྨྲས་སོ་༎ དེས་སྨྲས་པ་། བདག་གི་སྨན་ཇི་ལྟ་བུ་དག་ཅིག་ཡིན་། འཚོ་བྱེད་ཀྱིས་སྨྲས་པ་། གལ་ཏེ་ཟླ་བ་མར་གྱི་ངོའི་ཚེས་བཅུ་བཞི་ལ་མི་སེར་སྐྱ་ཞིག་ཤི་ནས་དེ་དུར་ཁྲོད་དུ་སྲེག་པ་ན་ནེའུ་ལེ་གདུག་པ་དང་སྲོག་ཆགས་གོ་དྷ་ཙནདན་ན་འཐབ་ནས་མེར་ལྷུང་བ་དང་དེ་གཉིས་ཁྱོད་ཀྱིས་ཟོས་ལ་། དབང་ཕྱུག་ཆེན་པོའི་ལྷས་དུར་ཁྲོད་དུ་ཆར་ཕབ་པའི་འོད་པའི་ཆུ་དེ་ལ་འཐུངས་ལ་། ཀོ་དྲའི་ཆན་ཟོས་ཤིང་མར་ཕྱུང་བའི་ཞོ་འཐུངས་ན་། དེ་ལྟ་ན་ཁྱོད་མོད་ལ་སོས་པར་འགྱུར་ཏེ་། བདག་གིས་དེ་ལ་བསམ་ནས་སྨན་རྙེད་པར་དཀའོ་༎ ཞེས་སྨྲས་པ་ཡིན་ནོ་༎ དེས་སྨྲས་པ་། ཤིན་ཏུ་ལེགས་པར་ཤེས་ཏེ་། དེ་བཞིན་དུ་བདག་གིས་ཟོས་སོ་༎ དེ་ནས་དགའ་བར་གྱུར་ནས་སྨྲས་པ་། ལྷ་། འདིས་སྨན་པའི་རྒྱལ་པོ་རྔོ་ཐོགས་ཀྱི་། དབང་བསྐུར་བས་དབང་བསྐུར་དུ་གསོལ་། ལན་གཉིས་སུ་ཡང་སྨན་པའི་རྒྱལ་པོར་དབང་བསྐུར་ཏོ་༎ གང་གི་ཚེ་མི་དགེ་བའི་གྲོགས་པོ་ལྷས་བྱིན་གྱིས་མ་སྐྱེས་དགྲ་བསླུས་ནས་། ཕ་ཆོས་ཀྱི་རྒྱལ་པོ་ཆོས་དང་ལྡན་པ་སྲོག་དང་ཕྲལ་བ་དེའི་ཚེ་། དེ་ལ་སྐྲན་གྱི་ནད་ཀྱིས་ཐེབས་པར་གྱུར་ཏོ་༎ དེས་སྨན་པ་རྣམས་ལ་སྨྲས་པ་། ང་ལ་དཔྱད་གྱིས་ཤིག་། དེ་རྣམས་ཀྱིས་སྨྲས་པ་། ལྷ་། ལྷའི་གཅེན་པོ་བླ་ན་མེད་པའི་འཚོ་བྱེད་འདི་ན་མཆིས་བཞིན་དུ་། བདག་ཅག་གིས་དཔྱད་བགྱིད་རྔོ་ག་ལ་༄༩༨བ་ཐོགས་། དེས་བློན་པོ་རྣམས་ལ་སྨྲས་པ་། ཤེས་ལྡན་དག་། འཚོ་བྱེད་ཁུག་ཅིག་། དེ་རྣམས་ཀྱིས་བཀུག་པ་དང་། འཚོ་བྱེད་། ང་ལ་སྐྲན་ནད་བྱུང་གི་། དཔྱད་བྱོས་ཤིག་། ལྷ་། བགྱིའོ་༎ དེས་བསམ་པ༏་རྒྱུ་གཉིས་ཀྱིས་སྐྲན་རྡོལ་བར་འགྱུར་ཏེ་། ལྷག་པར་དགའ་བའམ་། ལྷག་པར་ཁྲོས་པས་ཡིན་ན་། སེམས་ཅན་སྡིག་པ་འདི་ལྷག་པར་དགའ་བར་ག་ལ་འགྱུར་གྱི་། རྣམ་པ་ཐམས་ཅད་དུ་ཁྲོས་པར་བྱའོ་༎ སྙམ་དུ་བསམ་ནས་སྨྲས་པ་། ལྷ་། དམ་ཞིག་བཅའ་སྟེ་། གལ་ཏེ་གཞོན་ནུ་འཆར་བྱེད་བཟང་པོའི་ཤ་གསོལ་བ་ལྟར་ན་། དཔྱད་བགྱིའོ་༎ རྒྱལ་པོས་ཐོས་ནས་ཁྲོས་ཏེ་སྨྲས་པ་། ལེགས་སོ་༎ ངས་ནི་། ཕ་སྲོག་དང་ཕྲལ་། ཁྱོད་ཀྱིས་ཀྱང་འཆར་བྱེད་བཟང་པོ་སྲོག་དང་ཕྲོལ་། ང་ཡང་རང་ཉིད་ནད་ཀྱིས་ཤི་ནས་ཁྱོད་ནི་། རྒྱལ་པོར་འགྱུར་མོད་། དེས་སྨྲས་པ་། ལྷ་། དཔྱད་ནི༏་འདི་ལགས་ཏེ་། གཞན་གྱིས་སོས་པར་རྔོ་མི་ཐོགས་ལགས་སོ་༎ བདག་དང་འདྲ་བའི་ཕངས་པ་མེད་པས་དེས་ཁས་བླངས་སོ་༎ དེ་ནས་འཚོ་བྱེད་ཀྱིས་གཞོན་ནུ་འཆར་བྱེད་བཟང་པོ་། རྒྱན་ཐམས་ཅད་ཀྱིས་བརྒྱན་ནས་རྒྱལ་པོ་ལ་ཕུལ་ཏེ་། ལྷ་། གཞོན་ནུ་འཆར་བྱེད་བཟང་པོ་ལ་ལེགས་པར་གཟིགས་པ་དེ་ལྟར་མཛད་དུ་གསོལ་། ཕྱིས་གཟིགས་པར་མི་འགྱུར་རོ་༎ དེ་ནས་དེ་བསྟན་ནས་། ཁྱིམ་དུ་ཁྲིད་ནས་བཞག་གོ་། དེ་ནས་འཚོ་བྱེད་ཤའི་དོན་དུ་བསིལ་བའི་ཚལ་གྱི་དུར་ཁྲོད་དུ་སོང་བ་ལས་། བསིལ་བའི་ཚལ་གྱི་དུར་ཁྲོད་ནི་། ཤི་བའི་རོས་སྟོང་༄༩༩ཨ་༌༎ པ་མ་ཡིན་པས་། དེ་ནས་དེས་རོའི་ཤ་བླངས་ཏེ་ཡོ་བྱད་ཀྱི་ཁྱད་པར་དག་དང་ག-ཡོས་བྱས་ནས་རྒྱལ་པོ་དྲོལ་བབ་པའི་དུས་སུ་བསྟབས་སོ་༎ དེ་ནས་རྒྱལ་པོ་མ་སྐྱེས་དགྲས་ཤ་ཁུའི་ཕོར་པ་བླངས་ནས་ཟ་བར་གཟས་པ་དང་། འཚོ་བྱེད་ཀྱིས་འཕྲོག་ནས་ཀླད་དུ་བསྣུན་ཏེ་། སྡིག་པ་བྱེད་པ་ཁྱོད་ཀྱིས་ཕ་ཆོས་ཀྱི་རྒྱལ་པོ་སྲོག་དང་ཕྲལ་ལ་། བུའི་ཤ་ཡང་ཟ་བར་བྱེད་དམ་། དེ་རྔམས་ནས་སྨྲས་པ་། གལ་ཏེ་དེ་ལྟ་ན་། ཅིའི་ཕྱིར་བསད་ཅེས་མི་བཟོད་པ་སྐྱེས་པས་དེའི་སྐྲན་རྡོལ་ནས་ཡར་སློན་། མར་འཁྲུས་ཏེ་ཁ་ནས་ཁྲག་དང་བཅས་པར་བྱུང་བ་དེ་མཐོང་ནས་བརྒྱལ་ཏེ་ས་ལ་འགྱེལ་ཏོ་༎ དེ་ནས་ཆུ་གཏོར་ནས་དབུགས་སླར་བྱུང་བ་དང་། ཁྲུས་བྱས་ཏེ་འཕྲོད་པའི་ཟས་བྱིན་པས་། སྔོན་གྱི་ཇི་ལྟ་བ་བཞིན་དུ་གྱུར་ཏོ་༎ དེ་ནས་འཚོ་བྱེད་ཀྱིས་གཞོན་ནུ་འཆར་བྱེད་བཟང་པོ་། རྒྱན་ཐམས་ཅད་ཀྱིས་བརྒྱན་ཅིང་ཁྲིད་དེ་རྒྱལ་པོའི་དྲུང་དུ་སོང་ནས་རྐང་པ་གཉིས་ལ་གཏུགས་ཏེ་སྨྲས་པ་། ལྷ་། གཞོན་ནུ་འཆར་བྱེད་བཟང་པོ་འདི་ལགས་ཏེ་། བདག་སྲོག་ཆགས་གྲོག་སྦུར་ཡང་སྲོག་དང་འབྲལ་བར་བགྱིད་མི་ཕོད་ན་། གཞོན་ནུ་ལྟ་སྨོས་ཀྱང་ཅི་འཚལ་། འོན་ཀྱང་ཐབས་འདིས་ལྷ་འཚོ་བར་འགྱུར་བས་། བདག་གིས་ཐབས་བཤམས་པར་བགྱིས་པར་བས་སོ་༎ རྒྱལ་པོ་མཆོག་ཏུ་ངོ་མཚར་སྐྱེས་ནས་དེས་བློན་པོ་རྣམས་ལ་བསྒོ་བ་། འཚོ་བྱེད་སྨན་པའི་རྒྱལ་པོར་དབང་སྐུར་ཅིག་། བློན་པོ་རྣམས་༄༩༩བ་ཀྱིས་གླང་པོ་ཆེ་ལ་བསྐྱོན་ནས་། དཔལ་གྱི་འབྱོར་པ་ཆེན་པོས་ལན་གསུམ་དུ་ཡང་སྨན་པའི་རྒྱལ་པོར་དབང་བསྐུར་བས་དབང་བསྐུར་ཏོ་༎ དེས་འཚོ་བྱེད་དྲེགས་པ་སྐྱེས་ཏེ་བདག་དང་མཉམ་པའི་སྨན་པ་ནི་། འཇིག་རྟེན་ན་འགའ་ཡང་ཡོད་པ་མ་ཡིན་ཏེ་། བདག་ནི་། ལུས་ཀྱི་དཔྱད་བྱེད་པ་རྣམས་ཀྱི་མཆོག་ཡིན་ལ་། བཅོམ་ལྡན་འདས་ནི་། སེམས་ཀྱི་དཔྱད་མཛད་པ་རྣམས་ཀྱི་མཆོག་ཡིན་ནོ་༎ སྙམ་མོ་༎ དེས་དུས་གཞན་ཞིག་ན་བཅོམ་ལྡན་འདས་ཀྱི་སྤྱན་སྔར་སོང་བ་ལས་། དེ་དྲེགས་པའི་སྙེམས་པས་བདེན་པ་རྣམས་མ་མཐོང་ངོ་༎ བཅོམ་ལྡན་འདས་ཀྱིས་དགོངས་པ་། སྨན་པའི་རྒྱལ་པོ་འཚོ་བྱེད་ཀྱིས་དགེ་བའི་རྩ་བ་བསྐྱེད་ན་། ཅིའི་ཕྱིར་བདེན་པ་རྣམས་མ་མཐོང་བར་གྱུར་སྙམ་ན་། དྲེགས་པའི་སྙེམས་པ་ལས་གྱུར་པར་གཟིགས་ནས་། དེའི་དྲེགས་པ་སྤང་བར་བྱའོ་སྙམ་ནས་། དེ་ནས་བཅོམ་ལྡན་འདས་ཀྱིས་སྨན་པའི་རྒྱལ་པོ་འཚོ་བྱེད་ལ་བཀའ་སྩལ་པ་། འཚོ་བྱེད་། ཁྱོད་ཀྱིས་རིའི་རྒྱལ་པོ་གངས་ཅན་མཐོང་ངམ་། བཙུན་པ་། མ་མཐོང་ལགས་སོ་༎ དེ་བཞིན་གཤེགས་པའི་ན་བཟའ་ཆོས་གོས་ཀྱི་མཐའ་ནས་ཟུངས་ཤིག་། དེས་བཟུང་བ་དང་། དེ་ནས་བཅོམ་ལྡན་འདས་ཀྱིས་སྨན་པའི་རྒྱལ་པོ་འཚོ་བྱེད་ཁྲིད་ནས་། རིའི་རྒྱལ་པོ་གངས་ཅན་ག་ལ་བ་དེར་གཤེགས་པ་དང་། དེ་ན་སྨན་རྣམ་པ་སྣ་ཚོགས་སྒྲོན་མེ་བཞིན་འབར་རོ་༎ བཅོམ་ལྡན་འདས་ཀྱིས་སྨན་པའི་རྒྱལ་པོ་འཚོ་བྱེད་ལ་འདི་སྐད་ཅེས་བཀའ་སྩལ་ཏོ་༎ འཚོ་བྱེད་། སྨན་ཇི་ཙམ་འདོད་པ་༄༡༠༠ཨ་༌༎ ལོངས་ཤིག་། བཅོམ་ལྡན་འདས་། འཇིགས་ལགས་སོ་༎ དེ་ནས་བཅོམ་ལྡན་འདས་ཀྱིས་གནོད་སྦྱིན་ལག་ན་རྡོ་རྗེ་ལ་བཀའ་སྩལ་པ་། ལག་ན་རྡོ་རྗེ་སོང་ལ་འཚོ་བྱེད་ལ་སྲུང་བ་བྱོས་ཤིག་། དེ་དང་སོང་ནས་སྨན་རྣམ་པ་སྣ་ཚོགས་དག་བླངས་པ་དང་། བཅོམ་ལྡན་འདས་ཀྱིས་བཀའ་སྩལ་པ་། འཚོ་བྱེད་། སྨན་འདིའི་མིང་ཅི་ཡིན་། དེས་གསོལ་པ་། བཅོམ་ལྡན་འདས་ཆེ་གེ་མོ་ལགས་ཏེ་། ཆོ་ག་འདིས་ནད་ཆེ་གེ་མོ་ཞིག་ཞི་བར་འགྱུར་རོ་༎ འདི་ནི་། ཆེ་གེ་མོ་ཞིག་ལགས་ཏེ་། ནད་ཆེ་གེ་མོ་ཞིག་རབ་ཏུ་ཞི་བར་འགྱུར་རོ་༎ གཞན་རྣམས་ཀྱི་ནི་། མིང་ཡང་མི་ཤེས་སོ་༎ མ་ཤེས་པ་གང་དག་ཡིན་པ་དེ་དག་བཅོམ་ལྡན་འདས་ཀྱིས་བཀའ་སྩལ་པ་། འཚོ་བྱེད་། འདི་ནི་། ཆེ་གེ་མོ་སྟེ་། ཆོ་ག་ཆེ་གེ་མོས་ནད་ཆེ་གེ་མོ་ཞིག་རབ་ཏུ་ཞི་བར་འགྱུར་རོ༏་༏འདི་ཡང་ཆེ་གེ་མོ་ཞིག་ཅེས་བྱའོ་༎ འཚོ་བྱེད་ཀྱིས་གསོལ་པ་། བཅོམ་ལྡན་འདས་ཀྱིས་སྨན་དཔྱད་ཀྱང་མཁྱེན་པ་ལྟ་། དེ་ནས་བཅོམ་ལྡན་འདས་ཀྱིས་སྨན་པའི་རྒྱལ་པོ་འཚོ་བྱེད་ལ་བཀའ་སྩལ་པ་། འཚོ་བྱེད་། སྨན་པ་ཟུག་རྡུ་འབྱིན་པ་། ཡན་ལག་བཞི་དང་ལྡན་པ་ནི་། རྒྱལ་པོ་ལ་འོས་པ་། རྒྱལ་པོ་ལ་མཁོ་བ་། རྒྱལ་པོའི་ཡན་ལག་གི་གྲངས་སུ་འགྲོའོ་༎༎ འདུལ་བ་གཞི་། བམ་པོ་དྲུག་ཅུ་གཉིས་པ་། བཞི་གང་ཞེ་ན་། འདི་ལ་། སྨན་པ་ཟུག་རྡུ་འབྱིན་པ་ནད་ལ་མཁས་པ་ཡིན་། ནད་ཀུན་ནས་སློང་བ་ལ་མཁས་པ་ཡིན་། ནད་བྱུང་བ་སྤོང་༄༡༠༠བ་བ་ལ་མཁས་པ་ཡིན་། སྤངས་པ་ཕྱིས་མི་འབྱུང་བ་ལ་མཁས་པ་ཡིན་ཏེ་། ནད་ལ་མཁས་པ་ཇི་ལྟ་བུ་ཞེ་ན་། འདི་ལ་། སྨན་པ་ཟུག་རྡུ་འབྱིན་པ་ནད་ཤེས་ཤིང་། ནད་འདི་ནི་། འདི་ལྟ་བུ་དང་། འདི་ལྟ་བུ་ཡིན་ནོ་ཞེས་དེ་ལྟར་ནད་ལ་མཁས་པ་ཡིན་ནོ་༎ ནད་ཀུན་ནས་སློང་བ་ལ་མཁས་པ་ཇི་ལྟ་བུ་ཞེ་ན་། འདི་ལ་། སྨན་པ་ཟུག་རྡུ་འབྱིན་པ་ནད་ཤེས་ཤིང་། ནད་འདི་ནི་། རླུང་གིས་ཀུན་ནས་བསླང་བའམ་། འཁྲིས་པས་ཀུན་ནས་བསླང་བའམ་། བད་ཀན་གྱིས་ཀུན་ནས་བསླང་བའམ་། བདག་ལས་གྱུར་པའམ་། གཞན་ལས་གྱུར་པའམ་། འདུས་པ་ལས་གྱུར་པའོ་༎ ཞེས་དེ་ལྟར་ནད་ཀུན་ནས་སློང་བ་ལ་མཁས་པ་ཡིན་ནོ་༎ ནད་བྱུང་བ་སྤོང་བ་ལ་མཁས་པ་ཇི་ལྟ་བུ་ཞེ་ན་། འདི་ལ་། སྨན་པ་ཟུག་རྡུ་འབྱིན་པ་ནད་ཤེས་ཤིང་། ནད་འདི་ནི་། མིག་སྨན་ནམ་། བསྐུ་མཉེའམ་། སྐྱུག་སྨན་ནམ་། བཀྲུ་སྨན་ནམ་། སྣར་བླུགས་པའམ་། དུ་བས་བདུག་པའམ་། ནན་རྩིའི་ལས་ཀྱིས་སྤང་བར་འགྱུར་རོ་༎ ཞེས་དེ་ལྟར་ནད་བྱུང་བ་སྤོང་བ་ལ་མཁས་པ་ཡིན་ནོ༏་༏ནད་སྤངས་པ་ཕྱིས་མི་འབྱུང་བ་ལ་མཁས་པ་ཇི་ལྟ་བུ་ཞེ་ན་། འདི་ལ་། སྨན་པ་ཟུག་རྡུ་འབྱིན་པ་ནད་ཤེས་ཤིང་ནད་འདི་ནི་། འཕྲོད་པའི་ཆོ་ག་འདི་ལྟ་བུ་དང་། འདི་ལྟ་བུ་དག་བྱས་ཏེ་སྤངས་ན༏་ཕྱིས་མི་འབྱུང་ངོ་༎ ཞེས་དེ་ལྟར་ནད་སྤངས་པ་ཕྱིས་མི་འབྱུང་བ་ལ་མཁས་པ་ཡིན་ཏེ་། དེ་ལྟར་ན་། སྨན་པ་ཟུག་རྡུ་འབྱིན་པ་ཡན་ལག་བཞི་དང་ལྡན་པ་། རྒྱལ་པོ་ལ་འོས་པ་ཡིན་། རྒྱལ་༄༡༠༡ཨ་༌༎ པོ་ལ་མཁོ་བ་ཡིན་། རྒྱལ་པོའི་ཡན་ལག་གི་གྲངས་སུ་འགྲོ་བ་ཡིན་ནོ་༎ དེ་བཞིན་དུ་དེ་བཞིན་གཤེགས་པ་དགྲ་བཅོམ་པ་ཡང་དག་བར་རྫོགས་པའི་སངས་རྒྱས་ཡན་ལག་བཞི་དང་ལྡན་པ་ཡང་། སྨན་པ་ཟུག་རྔུ་འབྱིན་པ་བླ་ན་མེད་པ་ཞེས་བྱའོ་༎ འཚོ་བྱེད་། བཞི་གང་དག་ཅེ་ན་། འདི་ལ་། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི་། འདི་ནི་། སྡུག་བསྔལ་འཕགས་པའི་བདེན་པའོ་༎ ཞེས་བྱ་བ་ཡང་དག་པ་ཇི་ལྟ་བ་བཞིན་དུ་རབ་ཏུ་མཁྱེན་ཏོ་༎ འདི་ནི་། སྡུག་བསྔལ་ཀུན་འབྱུང་བའོ་༎ འདི་ནི་། སྡུག་བསྔལ་འགོག་པའོ་༎ འདི་ནི་། སྡུག་བསྔལ་འགོག་པར་འགྲོ་བའི་ལམ་འཕགས་པའི་བདེན་པའོ་༎ ཞེས་ཡང་དག་པ་ཇི་ལྟ་བ་བཞིན་དུ་རབ་ཏུ་མཁྱེན་ཏོ་༎ འཚོ་བྱེད་། སྨན་པ་ཟུག་རྔུ་འབྱིན་པས་ནི་། སྐྱེ་བའི་རྩ་བ་ཅན་གྱི་སྡུག་བསྔལ་རྣམས་སྤོང་བའི་སྨན་མི་ཤེས་སོ་༎ རྒ་བ་དང་། ན་བ་དང་། འཆི་བ་དང་། མྱ་ངན་དང་། སྨྲེ་སྔགས་འདོན་པ་དང་། སྡུག་བསྔལ་བ་དང་། ཡིད་མི་བདེ་བ་དང་། འཁྲུག་པའི་རྩ་བ་ཅན་གྱི་སྡུག་བསྔལ་རྣམས་སྤོང་བའི་སྨན་མི་ཤེས་སོ་༎ འཚོ་བྱེད་། དེ་བཞིན་གཤེགས་པས་ནི་། སྐྱེ་བའི་སྐྱེ་བའི་རྩ་བ་ཅན་གྱི་སྡུག་བསྔལ་རྣམས་སྤོང་བའི་སྨན་མཁྱེན་ཏོ་༎ རྒ་བ་དང་། ན་བ་དང་། འཆི་བ་དང་། མྱ་ངན་དང་། སྨྲེ་སྔགས་འདོན་པ་དང་། སྡུག་བསྔལ་བ་དང་། ཡིད་མི་བདེ་བ་དང་། འཁྲུག་པའི་རྩ་བ་ཅན་གྱི་སྡུག་༄༡༠༡བ་བསྔལ་རྣམས་སྤོང་བའི་སྨན་མཁྱེན་ཏོ་༎ དེ་ལྟ་བས་ན་། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི་། སྨན་པ་ཟུག་རྔུ་འབྱིན་པ་བླ་ན་མེད་པ་ཞེས་བྱའོ་༎ ཆོས་ཀྱི་རྣམ་གྲངས་འདི་བཤད་པ་ན་། འཚོ་བྱེད་གཞོན་ནུས་བསྐྱེད་། ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་སྐྱེས་སོ་༎ དེ་ནས་འཚོ་བྱེད་གཞོན་ནུས་བསྐྱེད་ཀྱིས་ཆོས་མཐོང་བ་དང་། ཆོས་ཐོབ་པ་དང་། ཆོས་རིག་པ་དང་། ཆོས་ཀྱི་གཏིང་སླེབ་པ་དང་། སོམ་ཉི་ལས་བརྒལ་བ་དང་། ཐེ་ཚོམ་ལས་བརྒལ་བ་དང་། གཞན་གྱི་དྲིང་མི་འཇོག་པ་དང་། གཞན་གྱིས་མི་བཀྲི་བ་དང་། སྟོན་པས་བསྟན་པའི་ཆོས་རྣམས་ལ་མི་འཇིགས་པ་ཐོབ་ནས་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་དེ་། བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། བདག་ནི་། འཕགས་སོ་༎ མངོན་པར་འཕགས་སོ་༎ བདག་། བཅོམ་ལྡན་འདས་དང་། ཆོས་དང་། དགེ་སློང་གི་དགེ་འདུན་ལ་སྐྱབས་སུ་མཆི་ན་། བདག་དགེ་བསྙེན་དུ་གཟུང་དུ་གསོལ་། དེང་སླན་ཆད་ཇི་སྲིད་འཚོའི་བར་དུ་སྲོག་དང་བསྡོས་ཏེ་སྐྱབས་སུ་མཆི་བར་མངོན་པར་དད་ལགས་སོ་༎ དེ་ནས་སྨན་པའི་རྒྱལ་པོ་འཚོ་བྱེད་ཀྱིས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་བཅོམ་ལྡན་འདས་ཀྱི་སྤྱན་སྔ་ནས་སོ་༎ སོང་ངོ་༎ རིའི་རྒྱལ་པོ་གངས་ཅན་ཁ་བས་ག-ཡོགས་ཏེ་རྟག་ཏུ་ལྷགས་པ་༄༡༠༢ཨ་༌༎ ཆེ་བས་། བཅོམ་ལྡན་འདས་གྲང་ནད་ཀྱིས་སྙུན་གྱིས་ཐེབས་པ་དང་། སྨན་པའི་རྒྱལ་པོ་འཚོ་བྱེད་ཀྱིས་བསམ་པ་། དཔེར་ན་། འཁོར་ལོས་བསྒྱུར་བའི་རྒྱལ་པོ་ལ་བྱ་བ་བཞིན་། བདག་ཉིད་ཁོ་ནས་བཅོམ་ལྡན་འདས་ལ་རིམ་གྲོ་བྱའོ་སྙམ་མོ་༎ དེ་ནས་འཚོ་བྱེད་ཀྱིས་མེ་ཏོག་ཨཽཏཔ་ལ་སུམ་ཅུ་རྩ་གཉིས་དང་བཀྲུ་སྨན་གྱི་རྫས་དག་སྦྱར་ནས་བཅོམ་ལྡན་འདས་ལ་ཕུལ་ཏེ༏་བཅོམ་ལྡན་འདས་། འདི་རྣམས་ཤངས་ཀྱིས་བསྣམ་དུ་གསོལ་། བཅོམ་ལྡན་འདས་ཀྱིས་བསྣམས་པ་ལས་ཐང་སུམ་ཅུ་གཉིས་ཁོ་ན་འཁྲུས་པར་གྱུར་ཏོ་༎ དེ་ནས་བཅོམ་ལྡན་འདས་ལ་ཞུས་པ་། བཅོམ་ལྡན་འདས་། ཇི་ག་ལེགས་པར་ཁྲུས་ལེགས་སམ་། བཅོམ་ལྡན་འདས་ཀྱིས་བཀའ་སྩལ་པ་། འཚོ་བྱེད་། སྐྱོན་གང་དག་ག-ཡོས་ལ་མ་འཁྲུས་པ་དེ་དག་ཀྱང་ཡོད་དེ་། འཁྲུས་ལ་མ་ག-ཡོས་པ་ཡང་ཡོད་། འཁྲུས་ལ་ག-ཡས་པ་ཡང་ཡོད་། མ་འཁྲུས་ལ་མ་ག-ཡོས་པ་ཡང་ཡོད་དོ་༎ འཚོ་བྱེད་ཀྱིས་གསོལ་པ་། བཅོམ་ལྡན་འདས་། གལ་ཏེ་དེ་ལྟ་ན་བུ་རམ་དང་། ཨཨ་རུ་ར་གསོལ་ལ་ཁུ་བའི་རིམ་པ་ཡང་མཛོད་ཅིག་། བཅོམ་ལྡན་འདས་ཀྱིས་དེ་བཞིན་དུ་མཛད་ནས་སྙུན་གདངས་པར་གྱུར་ཏོ་༎ འཚོ་བྱེད་ཀྱི་ཀུན་ཏུ་སྤྱོད་པ་ནི་རྒྱལ་པོའམ་། བློན་པོ་གང་སུའི་དཔྱད་བྱས་ཀྱང་རུང་སྟེ་། དེས་དེ་ལ་གྲོང་ངམ་། གྲོང་མཆོག་སྦྱིན་པར་བྱེད་པ་ཡིན་ནོ་༎ ཇི་ཙམ་དུས་གཞན་ཞིག་ན་༎ འཚོ་བྱེད་ཀྱིས་ལུས་འཕགས་ཀྱི་རྒྱལ་པོའི་དཔྱད་བྱས་༄༡༠༢བ་པ་ལས་། དེས་དེ་ལ་བརྒྱ་སྟོང་རི་པའི་གོས་བེའུ་རས་ཡུག་པོ་ཆེ་ཞིག་བྱིན་པ་དང་། དེས་དེ་བླངས་ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ་། ཕྱོགས་གཅིག་ཏུ་འདུག་ནས་། འཚོ་བྱེད་གཞོན་ནུས་བསྐྱེད་ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། བདག་གི་ཀུན་ཏུ་སྤྱོད་པ་ནི་རྒྱལ་པོའམ་། བློན་པོ་གང་སུའི་དཔྱད་བགྱིས་ཀྱང་རུང་སྟེ་། དེས་བདག་ལ་གྲོང་ངམ་། གྲོང་མཆོག་སྩོལ་བ་ལགས་པས་། བདག་གིས་ལུས་འཕགས་ཀྱི་རྒྱལ་པོ་ལ་དཔྱད་བགྱིས་པ་དང་། དེས་བདག་ལ་བརྒྱ་སྟོང་རི་བའི་རས་ཤིག་སྩལ་བ་འདི་བཅོམ་ལྡན་འདས་ལ་བདག་འབུལ་ཞིང་མཆིས་ན་། བཅོམ་ལྡན་འདས་ཀྱིས་ཐུགས་བརྩེ་བས་ཉེ་བར་བཟུང་སྟེ་འདི་བཞེས་སུ་གསོལ་། བཅོམ་ལྡན་འདས་ཀྱིས་འཚོ་བྱེད་གཞོན་ནུས་བསྐྱེད་ལས་བརྒྱ་སྟོང་རི་བའི་གོས་བེའུ་རས་ཡུག་པོ་ཆེ་བཞེས་སོ་༎ དེའི་ཚེ་ཚེ་དང་ལྡན་པ་ཀུན་དགའ་བོ་། བཅོམ་ལྡན་འདས་ཀྱི་གནམ་ལོགས་ན་བསིལ་ཡབ་ཐོགས་ཏེ་། བཅོམ་ལྡན་འདས་ལ་ག-ཡོབ་ཅིང་འདུག་གོ་། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ་། ཀུན་དགའ་བོ་། བརྒྱ་སྟོང་རི་བའི་གོས་བེའུ་རས་ཡུག་པོ་ཆེ་ལོངས་ལ་པའི་ཆེད་དུ་གྲིས་དྲོས་ཤིག་། དེ་ནས་ཚེ་དང་ལྡན་པ་ཀུན་དགའ་བོས་བླངས་ཏེ་། ས་ཕྱོགས་གསལ་ལ་ཡངས་༄༡༠༣ཨ་༌༎ པར་སོང་ནས་གཞལ་བར་བརྩམས་པ་ལས་། ཆོས་གོས་མང་དུ་ལྡང་པར་མཐོང་ངོ་༎ དེ་ནས་དེས་བཅོམ་ལྡན་འདས་ཀྱི་ན་བཟའ་ཆོས་གོས་གསུམ་དང་། བདག་ཉིད་ཀྱི་བླ་གོས་མཐང་གོས་དང་བཅས་པ་དང་། ཚེ་དང་ལྡན་པ་སྒྲ་གཅན་འཛིན་གྱི་རས་ཆུང་དཔུང་ཆད་ཅིག་བྱས་སོ་༎ བཅོམ་ལྡན་འདས་ཀྱིས་དབྱར་གྱི་གནས་དེར་རས་ལྔ་བརྒྱ་བརྙེས་ཤིང་། དགེ་སློང་གི་དགེ་འདུན་གྱིས་ཀྱང་དུ་མ་ཞིག་རྙེད་ན་། དགེ་སློང་རྣམས་ཀྱིས་ཇི་ལྟར་བསྒྲུབ་པར་བྱ་བ་ཤེས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དེའི་ཕྱིར་རྗེས་སུ་གནང་སྟེ་། དགེ་སློང་རྣམས་ཀྱིས་ཁྱིམ་པའི་གོས་གྲིས་དྲས་ཏེ་ཁ་དོག་ངན་པར་བྱས་པ་བཅང་བར་བྱའོ་༎ རྒྱལ་པོ་གཟུགས་ཅན་སྙིང་པོའི་ཀུན་ཏུ་སྤྱོད་པ་ནི་། དགེ་སློང་ངམ་། དགེ་སློང་མ་མཐོང་ན་། གླང་པོ་ཆེ་ལས་བབས་ནས་རྐང་པ་ལ་ཕྱག་བྱེད་པ་ཡིན་ནོ་༎ དེ་དུས་གཞན་ཞིག་ན་གླང་པོ་ཆེ་ལ་ཞོན་ནས་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱེད་དུ་སོང་བ་ལས་། ཇི་ཙམ་ན་ལམ་གྱི་དབུས་ནས་འཚོ་བ་པ་ཞིག་མཐོང་ནས་དེ་དེ་ལ་གུས་པ་བསྐྱེད་དེ་། གླང་པོ་ཆེ་ལས་བབས་ནས་རྐང་པ་གཉིས་ལ་གཏུགས་སོ་༎ དེ་ན་མ་དད་པ་གང་ཡིན་པ་དེ་དག་གིས་བསམ་པ་། ལྷ་དགེ་སློང་འབའ་ཞིག་ལ་མངོན་པར་དད་པ་མ་ཡིན་ནོ་༎ དད་པ་ཅན་གང་ཡིན་པ་དེ་དག་གིས་བསམ་པ་ནི་། ༄༡༠༣བ་གདོན་མི་ཟ་བར་ལྷས་དགེ་སློང་ཡིན་སྙམ་སྟེ་། དེ་གུས་པས་གླང་པོ་ཆེ་ལས་བབས་ནས་རྐང་པ་གཉིས་ལ་གཏུགས་སོ་སྙམ་ནས་། དེ་རྣམས་ཡིད་གཉིས་སུ་གྱུར་ཏེ་། རྒྱལ་པོ་ལ་སྨྲས་པ་། ལྷ་། སུ་ལ་ཕྱག་བགྱིས་། བཅོམ་ལྡན་འདས་ཀྱི་ཉན་ཐོས་ལའོ་༎ ལྷ་། དེ་ནི་། བཅོམ་ལྡན་འདས་ཀྱི་ཉན་ཐོས་མ་ལགས་ཏེ་། འཚོ་བ་པ་ལགས་སོ་༎ དེ་ནས་རྒྱལ་པོ་གཟུགས་ཅན་སྙིང་པོས་འདི་སྙམ་དུ་སེམས་ཏེ་། བདག་གིས་དོན་འདི་ཁོ་ན་གསོལ་ལོ་སྙམ་ནས་། བཅོམ་ལྡན་འདས་གང་ན་པ་དེར་སོང་སྟེ་ཕྱིན་པ་དང་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་། ཕྱོགས་གཅིག་ཏུ་འདུག་གོ་། ཕྱོགས་གཅིག་ཏུ་འདུག་ནས་། མ་ག་དྷའི་རྒྱལ་པོ་བཟོ་སྦྱངས་གཟུགས་ཅན་སྙིང་པོས་། བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། བདག་གི་ཀུན་ཏུ་སྤྱོད་པ་ནི་། དགེ་སློང་ངམ་། དགེ་སློང་མ་མཐོང་ན་གླང་པོ་ཆེ་ལས་བབས་ནས་དེའི་རྐང་པ་ལ་ཕྱག་བགྱིད་པ་ལགས་པ་ལས་། དེ་རིང་བདག་གུས་པ་སྐྱེས་ནས་གླང་པོ་ཆེ་ལས་བབས་ཏེ་དགེ་སློང་ལགས་སྙམ་ནས་འཚོ་བ་པའི་རྐང་པ་ལ་གཏུགས་ལགས་ཀྱི་། ཀྱེ་མའོ་༎ བཅོམ་ལྡན་འདས་ཀྱིས་ཐུགས་བརྩེ་བ་ཉེ་བར་བཟུང་སྟེ་། འཕགས་པ་རྣམས་ཀྱི་ཆོས་གོས་རྣམས་ལ་མཚན་མ་ཅུང་ཟད་ཅིག་གདབ་ཏུ་གསོལ་། བཅོམ་ལྡན་འདས་ཀྱིས་རྒྱལ་པོ་གཟུགས་ཅན་སྙིང་པོ་ལ་ཅང་མི་གསུང་བས་གནང་ངོ་༎ དེ་ནས་རྒྱལ་པོ་གཟུགས་ཅན་སྙིང་པོས་བཅོམ་ལྡན་འདས་༄༡༠༤ཨ་༌༎ ཅང་མི་གསུང་བས་གནང་བར་རིག་ནས་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་སོང་ངོ་༎ དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་། དགེ་སློང་དག་། འཚོ་བ་པ་གང་གིས་བདེན་པ་མཐོང་བ་ལས་ཕྱག་བདག་གིར་བྱས་པ་ནི་ཉམས་ཏེ་། མི་རུང་ངོ་༎ དེའི་ཚེ་ཚེ་དང་ལྡན་པ་ཀུན་དགའ་བོ་བཅོམ་ལྡན་འདས་ཀྱི་གནམ་ལོགས་ན་བསིལ་ཡབ་ཐོགས་ཏེ་བཅོམ་ལྡན་འདས་ལ་ག-ཡོབ་ཅིང་འདུག་གོ་། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ་། ཀུན་དགའ་བོ་། ཁྱོད་ཀྱིས་ལུས་འཕགས་ཀྱི་རི་བོ་མཐོང་ངམ་། བཙུན་པ་། མ་མཐོང་ལགས་སོ་༎ དེ་བཞིན་གཤེགས་པའི་ན་བཟའ་ཆོས་གོས་ཀྱི་མཐའ་ནས་ཟུངས་ཤིག་། དེས་བཟུང་བ་དང་། དེ་ནས་བཅོམ་ལྡན་འདས་ཀྱིས་རྒྱལ་པོའི་ཁབ་ནས་མི་སྣང་བར་མཛད་དེ་། དེ་ཉིད་ནས་རྫུ་འཕྲུལ་གྱིས་སྟེང་གི་ནམ་མཁའ་ལ་གཤེགས་ནས་ལུས་འཕགས་ཀྱི་རི་བོ་ལ་བཞུགས་སོ་༎ དེའི་ཚེ་མ་ག་དྷའི་མི་རྣམས་ཀྱི་ཞིང་། མཉམ་ཞིང་ཉེ་འཁོར་མཉམ་པ་། རྣང་གི་ཁྱད་པར་སྣ་ཚོགས་དག་རྣང་སྒལ་གྱིས་འབྲེལ་ཅིང་མཛེས་པ་དག་གཟིགས་ནས་། ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ་། ཀུན་དགའ་བོ་། ཁྱོད་ཀྱིས་ཞིང་མཉམ་ཞིང་ཉེ་འཁོར་མཉམ་ལ་རྣང་གི་ཁྱད་པར་སྣ་ཚོགས་དག་རྣང་སྒལ་གྱིས་འབྲེལ་བར་མཛེས་པ་དེ་དག་༄༡༠༤བ་མཐོང་ངམ་། བཙུན་པ་། མཐོང་ལགས་སོ་༎ ཀུན་དགའ་བོ་། དེ་ལྟ་བས་ན་། དགེ་སློང་རྣམས་ཀྱིས་འདི་ལྟ་བུར་ཆོས་གོས་རྣམས་དྲས་ཏེ་དྲུབ་པར་བྱའོ་༎ གནས་བརྟན་ཀུན་དགའ་བོས་དགེ་སློང་རྣམས་ལ་སྨྲས་པ་། ཁྱེད་ཀྱིས་འདི་ལྟ་བུར་ཆོས་གོས་རྣམས་དྲོས་ལ་དྲུབས་ཤིག་། དགེ་སློང་རྣམས་ཀྱིས་ཆོས་གོས་དག་དྲས་ཏེ་དྲུབ་པར་བརྩམས་ན་། སྣམ་བུ་རྣམས་ཁ་ཕྱོགས་གཅིག་ཏུ་བསྟན་པས་མི་མཛེས་ནས་། ཚེ་དང་ལྡན་པ་ཀུན་དགའ་བོས་བསམ་པ་། བཅོམ་ལྡན་འདས་ཀྱིས་བཀའ་མ་སྩལ་མོད་ཀྱི་། འདི་ཁོ་ནས་རྐྱེན་བྱས་ནས་གནང་བར་འགྱུར་བའི་གནས་དེ་ཡོད་དོ་༎ སྙམ་ནས་། དེས་སྣམ་བུ་རྣམས་ཁ་ཕྱོགས་གཉིས་ཀར་བསྟན་ན་། འོན་ཀྱང་མཐའ་སྐོར་མེད་པས་མཛེས་པར་མ་གྱུར་ནས་། མཐའ་སྐོར་བྱས་སོ་༎ དེ་ནས་བྱས་ཤིང་ཟིན་པ་དང་། བཅོམ་ལྡན་འདས་ལ་ཕུལ་ལོ་༎ བཅོམ་ལྡན་འདས་ཀྱིས་བཀའ་སྩལ་པ་། ཀུན་དགའ་བོ་། ལེགས་སོ་༎ ལེགས་སོ་༎ ངས་གང་གི་ཕྱིར་བཀའ་སྩལ་པ་དེ་ཁྱོད་ཀྱིས་ཤེས་ཏེ་། དེ་ལྟ་བས་ན་། དགེ་སློང་རྣམས་ཀྱིས་འདི་ལྟ་བུར་ཆོས་གོས་རྣམས་དྲས་ལ་དྲུབ་པར་བྱའོ་༎ དགེ་སློང་རྣམས་ཀྱིས་ཆོས་གོས་དྲས་ཤིང་དྲུབས་པ་རེ་རེ་བཅངས་ནས་ལྷག་མ་ནི་། མ་དྲས་སོ་༎ དེ་ནས་བཅོམ་ལྡན་འདས་ཡུལ་མ་ག་དྷའི་ལྗོངས་རྒྱུ་ཞིང་གཤེགས་ཏེ་། འབྲོག་གནས་སུ་བྱོན་ནས་འབྲོག་གནས་ན་འབྲོག་གནས་ཀྱི་ཚལ་ན་བཞུགས་སོ་༎ འབྲོག་གནས་འབབ་ཆུ་དང་ཉེ་༄༡༠༥ཨ་༌༎ བས་གྲང་ཞིང་རླུང་ལྡང་བར་གྱུར་ནས་བཅོམ་ལྡན་འདས་ཀྱིས་ཐུན་དང་པོ་ལ་མཐང་གོས་གསོལ་ཏོ་༎ ཐུན་བར་མ་ལ་བླ་གོས་གསོལ་ཏོ་༎ ཐུན་ཐ་མ་ལ་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ་། ཀུན་དགའ་བོ་། ང་ལ་སྣམ་སྦྱར་གྱིས་ག-ཡོགས་ཤིག་། དེ་ནས་ཚེ་དང་ལྡན་པ་ཀུན་དགའ་བོས་ལག་པ་གཉིས་བཀྲུས་ནས་སྣམ་སྦྱར་གྱིས་བཅོམ་ལྡན་འདས་ཀྱི་སྟེང་དུ་ག-ཡོགས་ཏེ་། བཅོམ་ལྡན་འདས་ཀྱིས་ན་བཟའ་ཆོས་གོས་གསུམ་གྱིས་མཚན་མོ་དེ་འདས་པར་མཛད་དོ་༎ དེ་ནས་ནམ་ནངས་ནས་དགོངས་པ་། འཇིག་རྟེན་ན་ཤིན་ཏུ་སྐྱིད་པ་། བདེ་བར་འདོད་པ་གང་ཡིན་པ་སུ་ཡང་རུང་། དེ་རྣམས་ཀྱི་མཆོག་ནི་། ང་ཡིན་ཏེ་། ང་ཡང་ཆོས་གོས་གསུམ་གྱིས་འཚོ་བར་སྤྱོད་ན་། ངའི་ཉན་ཐོས་རྣམས་ལྟ་སྨོས་ཀྱང་ཅི་དགོས་སྙམ་དུ་དགོངས་ནས་། དགེ་སློང་རྣམས་ལ་བཀའ་སྩལ་པ་། དགེ་སློང་དག་། དེ་ལྟ་བས་ན་། དགེ་སློང་རྣམས་ཀྱིས་དྲས་པའི་ཆོས་གོས་གསུམ་བཅང་བར་བྱའོ་༎ བཅོམ་ལྡན་འདས་ཀྱིས་དྲས་པའི་ཆོས་གོས་གསུམ་བཅང་བར་བྱའོ་༎ ཞེས་བཀའ་སྩལ་ན་། དགེ་སློང་ཞིག་ལ་ཆོས་གོས་གསུམ་པ་མེད་ནས་དེས་ཕྱིང་པ་ཞིག་རྙེད་ནས་དེས་དྲ་བར་བརྩམས་སོ་༎ བཅོམ་ལྡན་འདས་ཀྱང་ཕྱོགས་དེར་གཤེགས་ནས་སྨྲས་པ་། དགེ་སློང་། འདི་ཅི་ཡིན་། བཙུན་པ་། བཅོམ་ལྡན་འདས་ཀྱིས་དགེ་སློང་རྣམས་ཀྱིས་དྲས་པའི་ཆོས་གོས་༄༡༠༥བ་གསུམ་པ་བཅང་བར་བྱའོ་༎ ཞེས་བཀའ་སྩལ་ན་། བདག་ལ་ཆོས་གོས་གསུམ་པ་མ་མཆིས་ནས་བཙལ་བ་ལས་། བདག་གིས་ཕྱིང་པ་འདི་རྙེད་དེ་དྲས་ནས་ཆོས་གོས་བགྱིའོ་༎ དགེ་སློང་། འདི་ནི་། དྲ་བའི་འོས་མ་ཡིན་ནོ་༎ འོན་ཀྱང་ལྷན་ཐབས་ཀྱིས་གླན་པའི་འོས་ཡིན་པས་ལྷན་ཐབས་ཀྱིས་གླན་ནས་བཅང་བར་བྱའོ་༎ ཞེས་བཀའ་སྩལ་ནས་གཤེགས་ཏེ་། དགེ་སློང་གི་དགེ་འདུན་བསྡུས་ནས་། དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ་༎ བཞུགས་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་། དགེ་སློང་དག་དགེ་སློང་ཆེ་གེ་མོ་ཞེས་བྱ་བ་ལ་ཆོས་གོས་མེད་ནས་ཕྱིང་པ་ལ་འདྲ་བར་བྱེད་ཀྱི་། དགེ་སློང་དག་། དེ་ལྟ་བས་ན་། མི་འདྲ་བ་ནི་། ལྔ་སྟེ་། ཕྱིང་པ་ཐམས་ཅད་དང་། སྣམ་བུ་ཐམས་ཅད་དང་། བེའུ་རས་ཐམས་ཅད་དང་། སེང་རས་ཐམས་ཅད་དང་། གླམ་ཐམས་ཅད་དེ་། ལྷན་ཐབས་ཀྱིས་གླན་ནས་བཅང་བར་བྱའོ་༎༎ གླེང་གཞི་ནི་། མཉན་ཡོད་ནའོ་༎ ཀོ་ས་ལའི་རྒྱལ་པོ་གསལ་རྒྱལ་གྱི་བློན་པོའི་མཆོག་རི་དབ༹གས་འཛིན་ཅེས་བྱ་བ་དེས་། རིགས་མཉམ་པ་ལས་ཆུང་མ་བླངས་ཏེ་། དེ་དེ་དང་ལྷན་ཅིག་རྩེ་བར་བྱེད་། དགའ་བར་བྱེད་། དགའ་མགུར་སྤྱོད་པར་བྱེད་དེ་། དེ་རྩེ་བར་བྱེད་། དགའ་བར་བྱེད་། དགའ་མགུར་སྤྱོད་པར་བྱེད་པ་ལས་། ཁྱེའུ་ཞིག་བཙས་སོ་༎ ཞེས་བྱ་བ་ནས་དེ་བཞིན་དུ་ཁྱེའུ་བདུན་བཙས་ཏེ་། དེ་ལ་དྲུག་གི་མིང་ནི་། ཅི་དགའ་༄༡༠༦ཨ་༌༎ བར་བཏགས་སོ་༎ ཐ་ཆུང་གང་ཡིན་པ་དེའི་མིང་ནི་། ས་ག་ཞེས་བྱ་བར་བཏགས་སོ་༎ ཇི་ཙམ་ན་། རི་དབ༹གས་འཛིན་གྱི་ཆུང་མ་ཤི་ནས་། དེས་བུ་དྲུག་གི་ཁྱིམ་ཕུབ་པ་དང་། དེ་རྣམས་རང་རང་གི་ཆུང་མ་རྣམས་དང་ལྷན་ཅིག་བྱི་དོར་ལྷུར་ལེན་ཅིང་ཁྱིམ་གྱི་འཚོ་ནམ་མི་སེམས་པར་འདུག་གོ་། ཁྱིམ་བདག་རི་དབ༹གས་འཛིན་འགྲམ་པ་ལ་ལག་པ་གཏད་ནས་སེམས་ཁོང་དུ་ཆུད་ཅིང་འདུག་གོ་། དེའི་འགྲོགས་བཤེས་བྲམ་ཟེ་ཞིག་ཡོད་པ་དེ་འོངས་ནས་དེས་དེ་སེམས་ཁོང་དུ་ཆུད་པ་མཐོང་ནས་དེས་སྨྲས་པ་། ཁྱིམ་བདག་། ཅིའི་ཕྱིར་སེམས་ཁོང་དུ་ཆུད་། བདག་གི་བུ་འདི་དག་རང་རང་གི་ཆུང་མ་དང་ལྷན་ཅིག་བྱི་དོར་ལྷུར་ལེན་ཅིང་ཁྱིམ་གྱི་འཚོ་ནམ་མི་སེམས་པར་འདུག་པས་ཁྱིམ་ཞིག་པར་འགྱུར་རོ་༎ དེས་སྨྲས་པ་། ཅིའི་ཕྱིར་ས་ག་ཁྱིམ་མི་དབུགས་། གལ་ཏེ་ན་ཡང་ལྷག་པར་ཕུང་ཀྲོལ་བྱེད་ཀྱང་སུས་ཤེས་། གལ་ཏེ་ན་འདི་ལྷག་པར་ལེགས་པར་བྱེད་ཀྱང་སུས་ཤེས་། གལ་ཏེ་ཁྱོད་དད་ན་། བུ་མོ་ཞིག་བཙལ་ལོ་༎ དེ་བཞིན་དུ་གྱིས་ཤིག་། དེ་ཚོལ་ཞིང་རིམ་གྱིས་ཡུལ་ཙམ་པར་ཕྱིན་ཏོ་༎ ཙམ་པ་ན་ཁྱིམ་བདག་སྟོབས་ཀྱི་བཤེས་གཉེན་ཞེས་བྱ་བ་ཡོད་དེ་། དེའི་བུ་མོ་ས་ག་མ་ཞེས་བྱ་བ་། གཟུགས་བཟང་བ་། དར་ལ་བབ་པ་། ཚུལ་དང་དུལ་བ་དང་ལྡན་པ་། མཁས་པ་། ག-ཡེར་བ་ཞིག་ཡོད་པ་དེ་། བུ་མོ་ཡིད་འཕྲོག་མ་གང་འདོད་པ་རྣམས་དང་ལྷན་ཅིག་ཏུ་སྐྱེད་མོས་ཚལ་གྱི་གཞིར་ཆས་པ་དང་། བྲམ་ཟེ་དེ་ཡང་ཕྱོགས་དེར་༄༡༠༦བ་ཕྱིན་ཏེ་། དེས་བུ་མོ་རྣམས་མཐོང་ནས་། དེས་བསམ་པ་། འདི་རྣམས་ཁོ་ན་ལ་རེ་ཞིག་བརྟག་པར་བྱའོ་༎ སྙམ་ནས་། དེ་བརྟག་པ་ལྷུར་ལེན་ཅིང་དལ་བུས་འཇབ་ཅིང་དེ་རྣམས་ཀྱི་ཕྱི་བཞིན་དུ་སོང་ངོ་༎ བུད་མེད་ནི་། ཕལ་ཆེར་ཡང་བའི་རང་བཞིན་ཡིན་པས་། དེ་རྣམས་ལས་ཁ་ཅིག་ནི་། བང་རྒྱུག་། ཁ་ཅིག་ནི་། མཆོང་བར་བྱེད་། ཁ་ཅིག་ནི་། འགྲེ་། ཁ་ཅིག་ནི་། རྒོད་། ཁ་ཅིག་ནི་། ལུས་སྒྱུར་བར་བྱེད་། ཁ་ཅིག་ནི་། གླུ་ལེན་པར་བྱེད་དེ་། འདི་དག་དང་། གཞན་ཡང་སྤྱོད་ཚུལ་ངན་པ་དག་བྱེད་དོ་༎ དུལ་བ་ཕུན་སུམ་ཚོགས་པ་དེ་ནི་། གོམ་པ་དལ་གྱིས་དེ་དག་དང་ལྷན་ཅིག་ཏུ་འགྲོའོ་༎ ཇི་ཙམ་ན་། སྐྱེད་མོས་ཚལ་དུ་ཕྱིན་པ་དང་། བུ་མོ་དེ་རྣམས་ནི་། རྫིང་གི་འགྲམ་དུ་གོས་རྣམས་བཞག་ནས་མོད་ལ་ཞུགས་ཏེ་རྩེ་བར་བརྩམས་སོ་༎ དེ་ནི་། ཇི་ཙམ་ཇི་ཙམ་ཆུར་ནུབ་པ་དེ་ཙམ་དེ་ཙམ་དུ་གོས་དག་བརྫེ་ཞིང་འཇུག་ལ་། ཇི་ཙམ་ཇི་ཙམ་ལྡང་བ་དེ་ཙམ་དུ་གོས་དག་འབེབས་ཤིང་ལྡང་སྟེ་། དེ་ལྟ་བུར་སྤྱོད་ལམ་ཞི་བ་ཡིན་ནོ་༎ དེ་ནས་ཁྲུས་ཀྱི་བརྩོན་པ་བྱས་ནས་གནས་གཅིག་ཏུ་འདུག་པ་དང་། བུ་མོ་དེ་རྣམས་ནི་། ཐོག་མར་རང་ཟས་ཟོས་ནས་དེའི་འོག་ཏུ་འཁོར་གྱི་སྐྱེ་བོ་ལ་སྦྱིན་པར་རྩོམ་མོ་༎ དེ་ནི་། འཁོར་གྱི་སྐྱེ་བོ་ལ་སྔར་བྱིན་ནས་དེའི་འོག་ཏུ་རང་ཟ་བར་རྩོམ་མོ་༎ དེ་ནས་ཟོས་ཤིང་འཐུངས་ནས་སྐྱེད་མོས་ཚལ་གྱི་བདེ་བ་ཉམས་སུ་མྱོང་བར་བྱས་ནས་དོང་ངོ་༎ ཇི་ཙམ་ན་། ལམ་གར་ཆུ་རྒལ་བར་བྱེད་པ་ན་། བུ་མོ་དེ་རྣམས་ནི་། མཆིལ་ལྷམ་༄༡༠༧ཨ་༌༎ རྣམས་ཕུད་ནས་བརྒལ་ལོ་༎ དེ་ནི་། མཆིལ་ལྷམ་དང་བཅས་པས་དོང་ངོ་༎ དེ་དག་ཀུན་དགའི་ར་པར་ཞུགས་པ་དང་། དེས་ནི་། གདུགས་ཐོགས་ཏེ་ཨཨ་མྲའི་ཚལ་དུ་བྱུང་ངོ་༎ གཞན་དག་གིས་གདུགས་རྣམས་བོར་རོ་༎ དེ་ནས་རླུང་དང་ཆར་བབ་ནས་དེའི་ཚེ་བུ་མོ་རྣམས་ལྷ་ཁང་དུ་ཞུགས་ནས་འདུག་གོ་༎ དེ་ནི་། བླ་གབ་མེད་པ་ནའོ་༎ བྲམ་ཟེ་དེ་ཡང་དེའི་རྗེས་བཞིན་དུ་སོང་བ་ལས་། དེས་དེའི་མཚན་ཉིད་དང་སྤྱོད་ཚུལ་དེ་ལྟ་བུ་མཐོང་ནས་དེ་ནས་ངོ་མཚར་སྐྱེས་ཏེ་བུ་མོ་དེ་ལ་དྲི་བར་བརྩམས་པ་། བུ་མོ་། ཁྱོད་སུའི་། སྟོབས་ཀྱི་བཤེས་གཉེན་གྱི་བུ་མོའོ་༎ བུ་མོ་། ཁྱོད་ལ་ཅུང་ཟད་ཅིག་འདྲིའི་། མ་ཁྲོ་ཞིག་། དེས་འཛུམ་པ་སྔོན་དུ་བཏང་ནས་སྨྲས་པ་། ཁུ་གུ་། འདི་ལ་ཁྲོར་ཅི་མཆིས་། དྲིས་ཤིག་། བུ་མོ་། འདི་དག་ཐམས་ཅད་ནི༏་རྒྱུག་པ་དང་། མཆོང་པ་དང་། འགྲེ་བ་དང་། ལུས་སྒྱུར་བར་བྱེད་པ་དང་། གླུ་ལེན་པར་བྱེད་ཅིང་། འདི་དག་དང་། གཞན་ཡང་སྤྱོད་ཚུལ་ངན་པ་བྱེད་ཅིང་འགྲོ་ན་། ཁྱོད་ནི་། ཚུལ་དང་དུལ་བ་ཕུན་སུམ་ཚོགས་པས་དལ་བུས་རྒྱུ་ཞིང་། དེ་རྣམས་དང་ལྷན་ཅིག་སྐྱེད་མོས་ཚལ་དུ་འགྲོ་བར་བྱེད་དོ་༎ དེས་སྨྲས་པ་། བུ་མོ་ཐམས་ཅད་ནི་། ཕ་དང་མས་བཙོང་པའི་རྫས་ཡིན་ན་། གལ་ཏེ་བདག་གིས་མཆོང་ངམ་འགྲེས་ནས་རྐང་པའམ་། ལག་པ་ཆག་པར་གྱུར་ན་། བདག་ལ་སུ་ཞིག་སློང་བར་འགྱུར་ཏེ་། ངེས་པར་བདག་ཇི་སྲིད་འཚོའི་བར་དུ་ཕ་དང་། མ་ཁོ་ནའི་གསོན་༄༡༠༧བ་པར་འགྱུར་རོ་༎ བུ་མོ་། ལེགས་ཏེ་། དེ་ནི་། ཁོང་དུ་ཆུད་དོ་༎ གཞན་ཡང་། འདི་འདྲི་སྟེ་། བུ་མོ་འདི་དག་ནི་། གོས་རྣམས་མཐའ་གཅིག་ཏུ་བཞག་ནས་གོས་གཅིག་ཀྱང་མེད་པར་མོད་ལ་ཞུགས་ནས་རྩེ་བར་རྩོམ་ལ་། ཁྱོད་ནི་། ཇི་ཙམ་ཇི་ཙམ་ཆུར་ནུབ་པ་དེ་ཙམ་དེ་ཙམ་དུ་གོས་བརྫེ་བར་བྱེད་དོ་༎ ཁུ་གུ་། བུ་མེད་ནི་། ངོ་ཚ་ཤེས་པ་དང་། ཁྲེལ་ཡོད་པ་དང་ལྡན་པར་བྱ་དགོས་ཕས་། གལ་ཏེ་བདག་གིས་གོས་ཕུད་པ་འགའ་ཞིག་གིས་མཐོང་ན་། མི་རིགས་པར་འགྱུར་རོ་༎ བུ་མོ་། ཁྱོད་ལ་དེ་ན་སུ་ཞིག་ལྟ་། ཁུ་གུ་། རེ་ཞིག་ཁྱོད་ཁོ་ནས་ཀྱང་བདག་མཐོང་བར་འགྱུར་རོ་༎ བུ་མོ་། ལེགས་ཏེ་། དེ་ཡང་ཁོང་དུ་ཆུད་དོ་༎ གཞན་ཡང་། འདི་འདྲི་སྟེ་། བུ་མོ་འདི་དག་ནི་། རང་སྔར་ཟོས་ནས་དེའི་འོག་ཏུ་འཁོར་གྱི་སྐྱེ་བོ་ལ་ཟན་སྦྱིན་པར་བྱེད་ལ་། ཁྱོད་ནི་། འཁོར་གྱི་སྐྱེ་བོ་ལ་སྔར་ཟན་བྱིན་ནས་དེའི་འོག་ཏུ་རང་ཟ་བར་བྱེད་དོ་༎ ཁུ་གུ་། བདག་ཅག་ནི་། བསོད་ནམས་ཀྱི་འབྲས་བུས་འཚོ་བས་བདག་ཅག་ལ་རྟག་ཏུ་དུས་སྟོན་མཆིས་ལ་། འདི་དག་ནི་། ཚེགས་འབྱུང་བའི་འབྲས་བུས་འཚོ་བ་ལགས་པས་། བརྒྱ་ལམ་ན་ལན་འགའ་རྒྱ་ཆེན་པོ་འཐོབ་པའི་ཕྱིར་རོ་༎ བུ་མོ་། ལེགས་ཏེ་། དེ་ཡང་ཁོང་དུ་ཆུད་དོ་༎ གཞན་ཡང་། འདི་འདྲི་སྟེ་། འཇིག་རྟེན་ཐམས་ཅད་ནི་། སྐམ་ལ་མཆིལ་ལྷམ་གྱོན་ལ་། ཁྱོད་ནི་། ཆུ་ལ་གྱོན་པ་དེ་ཅི་། ཁུ་གུ་། འཇིག་རྟེན་བླུན་མོད་། ཆུ་ཁོ་ན་ལ་མཆིལ་ལྷམ་བགོ་འཚལ་ཏེ་། ཅིའི་སླད་དུ་ཞེ་ན་། ཐང་ལ་སྡོང་༄༡༠༨ཨ་༌༎ དུམ་དང་། ཚེར་མ་དང་། རྡོ་བ་དང་། ཟུག་རྡོ་དང་། ཉ་ཕྱིས་ཀྱི་དུམ་བུ་དང་། སྲིན་ཀོག་གི་དུམ་བུ་རྣམས་མངོན་ལ་། ཆུ་ལ་ནི་། དེ་དག་མི་མངོན་པས་དེས་ན་། ཆུ་ཁོ་ན་ལ་མཆིལ་ལྷམ་བགོ་བར་བགྱིའི་། ཐང་ལ་ནི་། མ་ལགས་སོ་༎ བུ་མོ་། ལེགས་ཏེ་། དེ་ཡང་ཁོང་དུ་ཆུད་དོ་༎ གཞན་ཡང་། འདི་འདྲི་སྟེ་། བུ་མོ་དེ་དག་ནི་། ཉི་མ་ལ་གདུགས་ཐོགས་ན་། ཁྱོད་ནི༏་ཀུན་དགའི་ར་བའི་ཤིང་གི་གྲིབ་མ་ལ་ཐོགས་པར་བྱེད་ན་། འདི་ལ་རིགས་པ་ཅི་ཞིག་ཡོད་། ཁུ་གུ་། འཇིག་རྟེན་བླུན་མོད་། ཀུན་དགའི་ར་བ་ཁོ་ནར་གདུགས་བཅང་འཚལ་ཏེ་། དེ་ཅིའི་སླད་དུ་ཞེ་ན་། ཀུན་དགའི་ར་བ་ནི་། རྟག་ཏུ་སྤྲེའུ་དང་བྱ་རྣམས་ཀྱིས་གང་བས་། བྱ་རྣམས་ནི་། གཅིན་རྟུག་འཐོར་ཞིང་རུས་པའི་དུམ་བུ་དག་འཐོར་རོ་༎ སྤྲེའུ་རྣམས་ཀྱང་བཤང་བ་དང་གཅི་བ་བྱེད་ཅིང་། འབྲས་བུའི་ཟ་འཕྲོ་དག་འཐོར་བར་བྱེད་ལ་། རང་བཞིན་གྱིས་རྒོད་བག་ཅན་ཡིན་པས་ཕན་ཚུན་ཡལ་ག་གཞན་དུ་འགྲོ་བར་བྱེད་པ་ན་། ཤིང་དུམ་དག་ལྟུང་བར་བྱེད་དོ༏་༏བླ་གབ་མ་མཆིས་པ་ལ་ནི་། དེ་དག་མ་མཆིས་སོ་༎ བརྒྱ་ལ་མཆིས་ན་ཡང་དེ་རེས་འགའ་ཞིག་འབབ་པར་བས་ཏེ་། དེས་ན་། ཀུན་དགའ་ར་བ་ཁོ་ནར་གདུགས་བཅང་བར་བགྱིའི་བླ་གབ་མ་མཆིས་པར་ནི་མ་ལགས་སོ་༎ བུ་མོ་། ལེགས་ཏེ་། དེ་ཡང་ཁོང་དུ་ཆུད་དོ་༎ གཞན་ཡང་། འདི་འདྲི་སྟེ་། བུ་མོ་འདི་དག་ནི་། རླུང་དང་ཆར་པ་བྱུང་ན་། ལྷ་ཁང་དུ་༄༡༠༨བ་འཇུག་ན་། ཁྱོད་ནི་། བླ་གབ་མེད་པར་འདུག་གོ་། ཁུ་གུ་། བླ་གབ་མ་མཆིས་པ་ཁོ་ནར་གནས་པར་བགྱིའི་། ལྷ་ཁང་དུ་འཇུག་པར་ནི་། མ་ལགས་སོ་༎ བུ་མོ་། འདི་ལ་རིགས་པ་ཅི་ཡོད་ཁུ་གུ་། ལྷ་ཁང་སྟོང་པ་འདི་དག་ནི་། རྟག་ཏུ་དབ༹་དང་། ནལ་ཕྲུག་དང་། ག-ཡོན་ཅན་རྣམས་ཀྱིས་མི་སྟོང་ལགས་ཏེ་། གལ་ཏེ་བདག་ཞུགས་པའི་ཡན་ལག་དང་། ཉིད་ལག་དག་ལ་འགའ་ཞིག་གིས་རེག་ན་། དེ་ལྟ་ན་། བདག་གི་ཕ་མ་དག་ལ་མི་སྙན་པར་མི་འགྱུར་རམ་། ཉིས་ན་། བླ་གབ་མེད་པར་སྲོག་དང་བྲལ་བ་ནི་། བླའི་། ལྷ་ཁང་སྟོང་པར་མི་འཇུག་གོ་། དེ་ནས་བྲམ་ཟེ་དེ་། དེའི་སྤྱོད་ཚུལ་གྱིས་རངས་ཤིང་ཡིད་བདེ་བ་སྐྱེས་ནས་ཁྱིམ་བདག་སྟོབས་ཀྱི་བཤེས་གཉེན་གྱི་ཁྱིམ་དུ་ཞུགས་ཏེ་བུ་མོ་ཐོབ་པར་འདོད་པའི་སྤྲོ་བ་དང་བཅས་པས་བདེ་ལེགས་སུ་གྱུར་ཅིག་། བདེ་ལེགས་སུ་གྱུར་ཅིག་ཅེས་སྨྲ་བ་དང་། ཁྱིམ་འཁོར་གྱི་སྐྱེ་བོས་སྨྲས་པ་། བྲམ་ཟེ་། རེ་ཞིག་བསླང་བའི་དུས་ནི་། མ་ཡིན་ན་། ཅི་ཞིག་སློང་། བུ་མོ་སློང་ངོ༏་༏སུ་ཞིག་གི་ཆེད་དུ་། མཉན་ཡོད་ན་བློན་པོའི་མཆོག་རི་དབ༹གས་འཛིན་ཅེས་བྱ་བ་དེའི་བུ་ས་ག་ཞེས་བྱ་བའི་འོ་༎ དེ་རྣམས་ཀྱིས་སྨྲས་པ་། དེ་དང་། བདག་ཅག་ནི་། རིགས་མཉམ་པ་ཡིན་ན་། འོན་ཀྱང་ཡུལ་ཧ་ཅང་ཡང་ཐག་རིང་ཆེས་སོ་༎ དེས་སྨྲས་པ་། རིང་པོ་ཁོ་ན་ལ་བུ་མོ་སྦྱིན་པར་བྱའོ་༎ དེ་ཅིའི་ཕྱིར་ཞེ་ན་། ཉེ་ན་རེ་ཞིག་གལ་ཏེ་བདེ་བར་གྱུར་པ་ཐོས་པ་༄༡༠༩ཨ་༌༎ ན༏་དགའ་བ་བསྐྱེད་པར་ཟད་། ཉེ་ན་སྡུག་བསྔལ་བར་གྱུར་ན་། སྦྱིན་པ་དང་། མཆོད་པ་དང་། བཀུར་སྟི་བྱ་བས་དུབ་པར་འགྱུར་ཞིང་། ནོར་འགེད་བར་ཡང་འགྱུར་རོ་༎ དེ་རྣམས་ཀྱིས་སྨྲས་པ་། གལ་ཏེ་དེ་ལྟ་ན་སྦྱིན་ནོ་༎ དེ་ནས་བྲམ་ཟེ་དེ་། བདེ་ལེགས་སུ་གྱུར་ཅིག་ཅེས་སྨྲས་ནས་སོང་སྟེ་རིམ་གྱིས་མཉན་ཡོད་དུ་ཕྱིན་ནས་ལམ་གྱིས་དུབ་པ་བསལ་ཏེ་། བློན་པོའི་མཆོག་རི་དབ༹གས་འཛིན་གྱི་དྲུང་དུ་སོང་ནས་དེ་ནས་བུ་མོའི་ཟ་པ་བསལ་ཏེ་། བ་དང་། གནས་པའི་སྤྱོད་ཚུལ་དང་། གཟུགས་བཟང་ཞིང་དར་ལ་བབ་པ་དང་། མཛེས་པ་དང་། མཁས་པ་དག་ཇི་ལྟ་བ་བཞིན་དུ་བསྙད་ནས་སྨྲས་པ་། བདག་གིས་ཉོན་མོངས་པ་ཆེན་པོས་ཡུལ་དང་། ཚོང་རྡལ་སྣ་ཚོགས་སུ་རྒྱུས་པས་སྡུག་བསྔལ་གྱིས་དེ་རྙེད་ཀྱི་། ད་ནི་། སོང་ལ་ལོངས་ཤིག་། དེ་ནས་བློན་པོའི་མཆོག་རི་དབ༹གས་འཛིན་གྱིས་ཉི་མ་དང་། ཚེས་གྲངས་དང་། ཡུད་ཙམ་དང་། རྒྱུ་སྐར་དག་བསྟུན་ནས་ཙམ་པར་འོངས་ཏེ་། དཔལ་གྱི་འབྱོར་པ་ཆེན་པོས་ས་གའི་ཆུང་མ་བླངས་སོ་༎ དེ་མི་ཡུལ་དུ་འགྲོ་བའི་ཚེ་མས་བསླབ་པ་། བུ་མོ་། ཁྱོད་ཀྱིས་ཉི་མ་དང་ཟླ་བ་གཉིས་ལ་རྟག་ཏུ་ཕྱག་བྱ་། མེ་ལ་བསྙེན་བཀུར་བྱ་། མེ་ལོང་དྲི་མ་འཕྱི་བར་བྱ་། གོས་དཀར་པོ་བགོ་བར་བྱ་། བླང་བར་བྱའི་། སྦྱིན་པར་མི་བྱ་། ཚིག་བསྲུང་བར་བྱ་། ལངས་ནས་སུ་ལ་ཡང་སྟན་བསྟབ་པར་མི་བྱ་། ཞིམ་པོ་བཟའ་བར་བྱ་། བདེ་༄༡༠༩བ་བར་ཉལ་བར་བྱ་། ཐེམ་སྐས་གཟུགས་པར་བྱའོ་༎ དེ་ནས་རི་དབ༹གས་འཛིན་གྱིས་ཐོས་ནས་། དེས་བསམ་པ་། བུ་མོ་འདི་ལྟ་བ་ལོག་པར་འཛིན་དུ་བཅུག་སྟེ་། བདག་གིས་འདི་ལྟ་བ་ལོག་པ་དང་ཕྲལ་ལ་ཡང་དག་པའི་ལྟ་བ་འཛིན་དུ་གཞུག་གོ་། སྙམ་དུ་བསམ་ནས་དེ་བླངས་ཏེ་ཆས་སོ་༎ དེ་ནས་དེའི་མ་སྡུག་པས་སྙིང་དཀྲུགས་ཤིང་མིག་མཆི་མས་གང་བས་མགུལ་ནས་འཁྱུད་ནས་ངུ་བཞིན་གྱི་ང་རོས་སྨྲས་པ་། བུ་མོ་། ཁྱོད་མཐོང་བའི་ཐ་མ་ནི་། འདི་ཡིན་ནོ་༎ དེས་དེ་ལ་ཤེས་པར་བྱ་བའི་ཕྱིར་སྨྲས་པ་། ཡུམ་། རེ་ཞིག་ཁྱོད་འདིར་འཁྲུངས་སམ་། འོན་ཏེ་ཉེ་དུའི་ཁྱིམ་དུ་། བུ་མོ་། ཉེ་དུའི་ཁྱིམ་དུའོ་༎ ཁྱོད་ཀྱི་ཁང་པ་དེ་ཡིན་ནམ་། འོན་ཏེ་འདི་ཡིན་། འདི་ཡིན་ནོ་༎ བདག་ཀྱང་འདིར་སྐྱེས་ལ་དེར་བདག་གནས་པར་གསལ་། འདུ་བ་མཆིས་ན་གདོན་མི་ཟ་བར་མཐའ་འབྲལ་བར་འགྱུར་ན་། བཤུམས་སུ་ཅི་མཆིས་། ཅང་མ་གསུངས་ཤིག་། དེ་ནས་རི་དབ༹གས་འཛིན་ནི་། ཐང་ལ་སོང་ངོ་༎ ས་ག་མ་ནི་། ཁྱིམ་ཐབ་དང་། རང་གི་ཁྱིམ་ནས་ཐོབ་པའི་འཁོར་གྱི་སྐྱེ་བོ་དང་ལྷན་ཅིག་ཏུ་གྲུར་དོང་བ་ལས་། དེ་ན་རྒོད་མ་རྟེའུ་སྨད་བྱུང་ནས་རིང་པོ་མ་ལོན་པ་ཞིག་གྲུར་གཞུག་པར་བྱས་པ་དང་། རྟེའུ་ཐང་ལ་མི་རྒའོ་སྙམ་ནས་བསྒྲིམས་ཀྱང་འཇུག་ཏུ་མ་བཏུབ་པ་དང་། ཀུ་ཅོ་བྱུང་བ་ས་ག་མས་ཐོས་ནས་དེས་སྨྲས་པ་། ཅིའི་ཕྱིར་ཀུ་ཅོ་འདི་བྱུང་། དེ་རྣམས་ཀྱིས་ཇི་ལྟར་གྱུར་པ་རྣམས་སྨྲས་པ་དང་། ས་ག་མས་སྨྲས་པ་། རྟེའུ་སྔར་ཆུ་གཅིག་དང་༄༡༡༠ཨ་༌༎ རང་ཉིད་འཇུག་པར་འགྱུར་རོ་༎ དེ་རྣམས་ཀྱིས་དེ་བཞིན་བྱས་པ་དང་ཞུགས་སོ་༎ དེ་ནས་རི་དབ༹གས་འཛིན་གྱིས་དེ་རྣམས་ལ་དྲིས་པ་། ཅིའི་ཕྱིར་ཁྱེད་ཅག་རིང་ཞིག་ལོན་ནས་འོངས་། རྟ་རྒོད་མ་གྲུར་མཆོང་དུ་མ་བཏུབ་པས་སོ་༎ འོ་ན་ཇི་ལྟར་མཆོང་། ཙམ་པ་མས་ཐབས་བཤམས་པ་ཞིག་བསྟན་ཏེ་རྟེའུ་སྔར་བཅུག་པས་སོ་༎ ཙམ་པ་མོ་ནི་། མཁས་པ་ཡིན་ནོ་༎ ཇི་ཙམ་ན་མགྲོན་པོ་རྣམས་ལམ་གར་ནུབ་མོ་བྲང་བཏབ་སྟེ་གནས་པ་ལ་རི་དབ༹གས་འཛིན་གྱི་མལ་བྱ་སྐྱིབས་ཤིག་ཏུ་བཅས་པ་ས་ག་མས་མཐོང་ནས་དྲིས་པ་། འདི་སུའི་མལ་། རི་དབ༹གས་འཛིན་གྱིའོ་༎ སྤོས་ཤིག་། ཅིའི་ཕྱིར་། གལ་ཏེ་གཉིད་ཀྱིས་ལོག་པ་ལ་བྱ་སྐྱིབས་སྟེང་དུ་རྡིབ་ན་གདོན་མི་ཟ་བར་ནོན་པས་འཆི་བར་འགྱུར་ཏེ་། བདག་ལ་གང་ཞིག་བླངས་ན་གྱོས་པོ་ཁྱིམ་དུ་མ་ཕྱིན་པར་ལམ་གར་ཤི་བ་འདི་ལྟ་བུའི་བུ་མོ་བག་མར་བླང་ཞེས་ཇི་སྲིད་འཚོའི་བར་མི་སྙན་པ་འབྱུང་བར་འགྱུར་བར་འགྱུར་ཏེ་། རོ་༎ མལ་དེ་ཡང་སྤོས་པ་ལས་གད་པ་ཞིག་པ་དང་སྐྱེ་བོའི་ཚོགས་ཆེན་པོས་ཁྱིམ་བདག་ནོན་ཏོ་ཞེས་ཀུན་ཏུ་བརྒྱུགས་བར་འགྱུར་ཏེ་། རོ་༎ པ་དང་། ཁྱིམ་བདག་གིས་སྨྲས་པ་། ཤེས་ལྡན་དག་། བདག་འདི་ན་འདུག་གི་། མ་སྐྲག་པར་མལ་རྟོགས་ཤིག་། མལ་སྤོས་སོ་༎ སུས་། ས་ག་མས་སོ་༎ ཙམ་པ་མ་ནི་། མཁས་པ་ཡིན་ནོ་༎ ཡང་སྐྱེད་མོས་ཚལ་རྙིང་པ་ཞིག་ཏུ་ནུབ་མོ་བྲང་བཏབ་སྟེ་འཁོད་པ་༄༡༡༠བ་ལས་། རི་དབ༹གས་འཛིན་གྱི་མལ་ལྷ་ཁང་སྟོང་པ་ཞིག་ཏུ་བཅས་པ་ས་ག་མས་མཐོང་ནས་དྲིས་པ་། འདི་སུའི་མལ་། དཔོན་པོའི་འོ་༎ སྤོས་ཤིག་། ཅིའི་ཕྱིར་། གལ་ཏེ་ལྷ་ཁང་རྡིབ་སྟེ་དེ་ནོན་ན་ཤི་བར་འགྱུར་ཏེ་། བདག་ལ་ཞེས་བྱ་བ་ནས་མི་སྙན་པ་འབྱུང་བར་འགྱུར་རོ་༎ ཞེས་བྱ་བའི་གོང་མ་བཞིན་དུའོ་༎ མལ་དེ་ཡང་སྤོས་པ་ལས་། ལྷ་ཁང་ཞིག་པ་དང་སྐྱེ་བོའི་ཚོགས་ཆེན་པོས་བརྒྱུགས་པ་དང་ཞེས་བྱ་བ་ནས་ཙམ་པ་མ་ནི་། མཁས་པ་ཡིན་ནོ་༎ ཞེས་བྱ་བའི་བར་གོང་མ་བཞིན་དུའོ་༎ ཇི་ཙམ་ན་། རིམ་གྱིས་མཉན་ཡོད་དུ་ཕྱིན་ནས་ལམ་གྱིས་དུབ་པ་བསལ་ཏེ་། མཛའ་བཤེས་དང་། ཉེ་དུ་དང་། གཉེན་གྱི་སྐྱེ་བོ་སྤྲས་ནས་ས་ག་མ་རང་གི་རིགས་དང་འཚམ་པའི་ཁྱིམ་གྱི་ལས་དག་བྱེད་དོ་༎ རི་དབ༹གས་འཛིན་གྱི་མནའ་མ་དྲུག་གིས་རེས་མོས་རེས་མོས་སུ་ཁྱིམ་མིའི་ཟན་སྦྱོར་བ་དོ་༎ ལས་། ས་ག་མ་ལ་ཡང་དེ་བཞིན་དུ་བསྒོ་སྟེ་། ཁྱོད་ཀྱི་རེས་ཀྱང་ཞག་བདུན་པ་ལ་སྦྱོར་ཅིག་། དེའི་རེས་ལ་འབབ་ཏུ་ཉེ་བ་དང་། གྱོས་པོ་དང་། སྒྱུག་མོ་དང་། ཁྱིམ་བདག་རྣམས་ཀྱི་དྲིའི་ལྷག་མ་གང་ཡིན་པ་དེ་དག་རིལ་བུར་བྱས་ནས་ཉི་མ་རེ་རེ་ཞིང་བསྐམས་སོ་༎ ཉི་མ་རེ་རེ་ཞིང་ནོད་པའི་ཕྱེ་གང་ཡིན་པ་དེ་ལས་ཀྱང་པྲེ་ཁ་ཕྲི་སྟེ་བཞག་ལ་། ལྷག་མ་མར་དང་བསྲེས་པས་དེ་དང་ཚད་མཉམ་པར་གྱུར་ཏོ་༎ སང་ལྟ་བུ་རེས་བབ་པ་ན་། ཆང་བཏུང་ལ་རེག་པར་བྱ་བ་དང་། ཁྱིམ་ཐབ་དང་རང་གི་མེ་ཏོག་གི་ཕྲེང་བ་རྙིང་པ་གང་ཡིན་པ་དེ་དག་བསིལ་བར་བཞག་ནས་༄༡༡༡ཨ་༌༎ ཇི་ཙམ་ན་ནམ་ལངས་པ་དང་། ལས་བྱེད་པ་རྣམས་ལ་སྒྱུ་རྩི་དང་། དྲི་དང་། མེ་ཏོག་དང་། ཟས་དང་། ཆང་དག་བྱིན་ནོ་༎ དེ་རྣམས་ཤིན་ཏུ་མགུ་ནས་བདག་ཅག་རིང་ཞིག་ལོན་ནས་ཁྱིམ་བདག་གི་ཆུང་མ་རྙིང་པས་བཞིན་བལྟས་སོ་༎ ཞེས་དེ་རྣམས་ཀྱིས་དེའི་ཉིན་པར་ལས་ཉིས་འགྱུར་དུ་བྱས་སོ་༎ ཇི་ཙམ་ན་། རི་དབ༹གས་འཛིན་གྱིས་ཕྱི་དྲོའི་དུས་སུ་ལས་ཀྱི་མཐའ་ལ་བལྟས་པ་ན་། ལས་མང་དུ་ཟིན་པ་མཐོང་ནས་དེས་དྲིས་པ་། ཅི་། ཁྱེད་ཅག་གིས་གླ་མི་གཞན་དག་ཅིག་བཀུག་གམ་། སུས་ཀྱང་མ་བཀུག་གོ་། གང་གིས་ན་། ལས་ཉིས་འགྱུར་དུ་བྱས་པ་འདི་ལ་རྒྱུ་ཅི་ཞིག་ཡོད་། དེ་རྣམས་ཀྱིས་སྨྲས་པ་། དཔོན་པོ་། ཟས་ཅི་འདྲ་བ་དེ་འདྲ་བའི་ལས་བགྱིད་དོ་༎ དེ་ཇི་ལྟ་བུ་ཡིན་། དེ་རྣམས་ཀྱིས་ཇི་ལྟར་གྱུར་པ་རྒྱ་ཆེར་སྨྲས་པ་དང་། རི་དབ༹གས་འཛིན་གྱི་བུ་རྣམས་ཀྱིས་རང་རང་གི་ཆུང་མ་ལ་སྨྲས་པ་ལས་། དེ་རྣམས་ཀྱིས་སྨྲས་པ་། ས་ག་མས་ཇི་ལྟར་བགྱིས་པ་དེ་བཞིན་དུ་གལ་ཏེ་བདག་ཅག་གིས་ཀྱང་ཁྱིམ་ནས་བརྐུས་ལ་གླ་མི་རྣམས་དགའ་བར་བགྱིས་པ་དང་། བདག་ལ་ཡང་ཇོ་བོ་དང་། ཁྱེད་གླ་མི་རྣམས་དགའ་བར་འགྱུར་རོ་༎ དེ་ནས་རི་དབ༹གས་འཛིན་གྱིས་ས་ག་མ་ལ་དྲིས་པ་། བུ་མོ་། ཁྱོད་ཀྱིས་ཁ་ཟས་རྣམས་ཇི་ལྟར་བཤམས་། དེས་རྒྱས་པར་སྨྲས་པ་དང་། རི་དབ༹གས་འཛིན་མགུ་ནས་། དེས་དེ་ཁོ་ན་ཁྱིམ་གྱི་བྱ་བ་རྣམས་བྱེད་དུ་བཅུག་སྟེ་། ནང་མི་ཐམས་ཅད་ལ་སྨྲས་པ་། ཁྱེད་ཅག་ལས་གང་༄༡༡༡བ་ཞིག་ས་ག་མས་བྱིན་པས་མགུ་བ་ནི་། དེས་གནས་པར་གྱིས་ལ་། དེ་དང་རྗེས་སུ་མཐུན་པར་ཡང་གྱིས་ཤིག་། ཇི་ཙམ་ན་། ཁྱིམ་གྱི་དཔོན་མོར་གྱུར་ནས་སྤྱོད་ཚུལ་དང་། གནས་པ་དང་། དེས་པས་ནང་མི་ཐམས་ཅད་དགའ་བར་གྱུར་ཏོ་༎ ཇི་ཙམ་དུས་གཞན་ཞིག་ན་། ས་ག་མའི་ཁྱིམ་སྟེང་ནས་ངང་པ་རྣམས་ཀྱིས་བྱང་གི་སྒྲ་མི་སྙན་གྱི་གླིང་ནས་མ་རྨོས་མ་བཏབ་པའི་འབྲས་སའ་ལུ་དག་ཁྱེར་ནས་དོང་པ་ལས་། རྒྱལ་པོའི་ཁབ་ན་འདུག་པའི་ངང་པས་དེ་དག་མཐོང་ནས་སྐད་ཕྱུང་བ་དང་། དེ་རྣམས་ཀྱིས་ཀྱང་སྐྱེ་གནས་མཐུན་པའི་གཅུགས་པས་བརྣག་མ་ཐུབ་སྟེ་སྐད་ཕྱུང་བ་དང་། རྒྱལ་པོའི་ཁབ་ཀྱི་ཁང་ཐོག་ཏུ་འབྲས་ཀྱི་སྙེ་མ་རྣམས་ལྷུང་བར་གྱུར་ཏོ་༎ དེ་ནས་རྒྱལ་པོས་བློན་པོ་རྣམས་ལ་རེ་རེ་བྱིན་པ་དང་། རི་དབ༹གས་འཛིན་གྱིས་རང་གི་སྐལ་བ་ས་ག་མ་ལ་བྱིན་ནོ་༎ དེས་ཟ་མ་ཏོག་གི་ནང་དུ་བཅུག་སྟེ་ཞིང་པ་རྣམས་ལ་བསྒོ་བ་དང་། དེ་རྣམས་ཀྱང་ཤིན་ཏུ་མགུ་སྟེ་། དེ་རྣམས་ཀྱིས་ཞིང་ཆུང་ངུ་ཞིག་ལེགས་པར་བསྟན་ནས་དུས་ཤེས་པར་བྱས་ཏེ་བཏབ་པ་དང་། ལྷས་དུས་བཞིན་དུ་ཆར་ཕབ་པས་ས་བོན་དང་མཐུན་པར་ཕུན་སུམ་ཚོགས་པར་སྐྱེས་སོ་༎ ཕྱི་དེ་ལོ་ལ་རབ་ཏུ་མང་པོ་སྐྱེ་བར་གྱུར་ཏོ་༎ ཡང་ཕྱི་དེ་ལོ་ལ་ནི་། དེ་བས་ཀྱང་མང་པོར་གྱུར་ཏེ་། དེ་བཞིན་དུ་ཇི་ཙམ་ན་། བང་བ་ཐམས་ཅད་ངང་པས་ཁྱེར་ཏེ་འོངས་པའི་འབྲས་སའ་ལུས་གང་བར་གྱུར་ཏོ་༎ ཇི་ཙམ་ན་། ཀོ་སའི་རྒྱལ་པོ་གསལ་རྒྱལ་ནད་ཀྱིས་ཐེབས་ནས་དེས་སྨན་པ་རྣམས་བཀུག་སྟེ་༄༡༡༢ཨ་༌༎ དྲིས་པ་དང་། དེ་རྣམས་ཀྱིས་སྨྲས་པ་། ལྷ་། གལ་ཏེ་ངང་པས་འཚལ་ཏེ་མཆིས་པའི་སའ་ལུ་རྙེད་ན་། དེ་ལ་འཇམ་བསྒྲལ་ནས་གསོལ་ཅིག་དང་། སོས་པར་འགྱུར་ལགས་སོ་༎ རྒྱལ་པོས་བློན་པོ་རྣམས་བཀུག་ནས་སྨྲས་པ་། ཤེས་ལྡན་དག་། ཁྱེད་ལ་ངང་པས་ཁྱེར་ཏེ་འོངས་པའི་སའ་ལུའི་སྙེ་མ་བྱིན་པ་དེ་དག་ཁྱེད་ཀྱིས་ཅི་བྱས་། དེ་ན་ཁ་ཅིག་གིས་སྨྲས་པ་། ལྷ་། བདག་ཅག་གིས་ནི་། ལྷ་ཁང་དུ་ཕུལ་ལོ་༎ གཞན་དག་གིས་སྨྲས་པ་། བདག་ཅག་གིས་མེའི་ནང་དུ་སྩལ་ཏོ་༎ གཞན་དག་གིས་སྨྲས་པ་། བདག་ཅག་གིས་སྒོ་གང་དུ་བཏགས་སོ༏་༏རི་དབ༹གས་འཛིན་གྱིས་སྨྲས་པ་། ལྷ་། བདག་གིས་ས་ག་མ་ལ་སྩལ་ན་། རེ་ཞིག་དེས་ཅིར་བགྱིས་། རྨ་བར་འཚལ་ལོ་༎ དེས་ས་ག་མ་ལ་དྲིས་པ་དང་། དེས་སྨྲས་པ་། ཇོ་བོ་། ཅི་། ངང་པས་འཚལ་ཏེ་མཆིས་པའི་སའ་ལུ་འཚལ་བ་ཞིག་མཆིས་སམ་། རྒྱལ་པོ་སྙུན་གྱིས་ཐེབས་པ་ལ་སྨན་པ་རྣམས་ཀྱིས་ངང་པས་ཁྱེར་ཏེ་འོངས་པའི་སའ་ལུ་བསྟན་ཏོ་༎ དེ་ནས་ས་ག་མས་གསེར་སྣོད་ཀྱི་ནང་དུ་ངང་པས་ཁྱེར་ཏེ་འོངས་པའི་འབྲས་ཀྱིས་བཀང་ནས་རྒྱལ་པོ་ལ་བསྐུར་བ་ལས་། རྒྱལ་པོས་ཟོས་ནས་སོས་པར་གྱུར་ཏོ་༎ དུས་གཞན་ཞིག་ན་། རྒྱལ་པོ་ལ་ལྗོངས་ཀྱི་མི་རྣམས་ཀྱིས་རྟ་རྒོད་མ་མ་སྨད་གཉིས་ཤིག་ཕུལ་བ་ལས་། དེ་ལ་མ་ནི་། གང་ཡིན་། རྟེའུ་ནི་། གང་ཡིན་པ་འགས་ཀྱང་མ་ཤེས་ནས་། རྒྱལ་པོས་བློན་པོ་རྣམས་ལ་བསྒོ་བ་། ཤེས་ལྡན་དག་། ༄༡༡༢བ་ལེགས་པར་རྟོགས་ལ་ང་ལ་གསོལ་ཅིག་། བློན་པོ་རྣམས་ཀྱིས་ཉིན་ཐོག་ཐག་ཏུ་དཔྱད་ན་། དུབ་སྟེ་གཏན་ལ་མ་ཕེབས་སོ་༎ རི་དབ༹གས་འཛིན་ནི་། ཕྱི་དྲོ་ཁྱིམ་དུ་སོང་བ་དང་ས་ག་མས་རྐང་པ་གཉིས་ལ་གཏུགས་ནས་སྨྲས་པ་། ཇོ་བོ་། ཅི་སྟེ་དེ་རིང་རིང་ཞིག་ལོན་ནས་གཤེགས་། དེས་ཇི་ལྟར་གྱུར་བ་རྣམས་རྒྱས་པར་སྨྲས་པ་དང་། ས་ག་མས་སྨྲས་པ་། ཇོ་བོ་། འདི་ལ་དཔྱད་དུ་ཅི་ཞིག་མཆིས་། དེ་གཉིས་ཆས་མཉམ་པར་སྩལ་དང་། བུ་གང་ལགས་པ་དེ་ནི་། མྱུར་དུ་འཚལ་ནས་མའི་སྐལ་པ་ལ་འཚལ་ལོ་༎ མ་གང་ལགས་པ་དེ་ནི་། མི་འཚལ་པར་མགོ་སྟེག་གེ་མཆིས་ཏེ་། རྟགས་ནི་། དེ་ལགས་སོ་༎ རི་དབ༹གས་འཛིན་གྱིས་བློན་པོ་རྣམས་ལ་སྨྲས་ནས་། དེ་རྣམས་ཀྱིས་ཀྱང་ཇི་སྐད་བསྟན་པ་བཞིན་བརྟགས་ནས་། དེ་ནས་ནམ་ནངས་པ་དང་རྒྱལ་པོ་ལ་སྨྲས་པ་། ལྷ་། འདི་ནི་། མ་ལགས་སོ༏་༏འདི་ནི་། བུ་ལགས་སོ་༎ རྒྱལ་པོས་སྨྲས་པ་། ཁྱེད་ཅག་གིས་ཇི་ལྟར་ཤེས་། ལྷ་། འདི་ལྟ་བུ་དང་འདི་ལྟ་བུ་ལགས་སོ་༎ ཁར་ཙང་ཅི་སྟེ་མ་ཤེས་། ལྷ་། བདག་ཅག་གིས་འཚལ་བར་རྔོ་ག་ལ་ཐོགས་། ས་ག་མས་དེ་སྐད་བསྟན་ལགས་མོད་། རྒྱལ་པོས་སྨྲས་པ་། ཙམ་པ་མ་ནི་། མཁས་པ་ཡིན་ནོ་། མི་ཞིག་ཆུ་འགྲམ་དུ་ཀླམ་བཞག་ནས་ཁྲུས་བྱེད་པ་དང་། མི་གཞན་ཞིག་འོངས་ནས་དེས་ཀླམ་དེས་མགོ་ལ་དཀྲིས་ནས་དེ་ཉིད་དུ་ཁྲུས་བྱ་བར་བརྩམས་སོ་༎ མི་དེ་ཁྲུས་བྱས་ནས་ལངས་ན་། ཀླམ་དེ་མ་མཐོང་ངོ་༎ མི་དེས་སྨྲས་པ་། ཀྱེ་ནང་རྗེ་། ཅི་ཚོལ་། ཀླམ་མོ་། ཁྱོད་ཀྱི་༄༡༡༣ཨ་༌༎ ཀླམ་ག་ལ་ཡོད་། གལ་ཏེ་ཁྱོད་ཀྱི་ཀླམ་ཡོད་པར་གྱུར་ན་། ཇི་ལྟར་ངས་མགོ་ལ་དཀྲིས་ནས་ཞུགས་པ་དེ་བཞིན་དུ་ཁྱོད་ཀྱིས་ཀྱང་ཀླམ་གྱིས་མགོ་ལ་དཀྲིས་ནས་ཞུགས་པར་འགྱུར་རོ་༎ དེས་སྨྲས་པ་། འོ་ནི་ཉིད་། ཁོ་བོའི་ཀླམ་ཡིན་ནོ་༎ དེ་གཉིས་ཁྱོད་ཀྱི་ངའི་ཞེས་རྩོད་པར་གྱུར་ནས་དེ་གཉིས་རྒྱལ་པོའི་དྲུང་དུ་སོང་ངོ་༎ རྒྱལ་པོས་བློན་པོ་རྣམས་ལ་བསྒོ་བ་། ཤེས་ལྡན་དག་། ལེགས་པར་རྟོགས་ལ་གང་གི་ཡིན་པ་དེ་ལ་བྱིན་ཅིག་། དེ་རྣམས་ཀྱིས་བརྟག་པར་བརྩམས་ནས་གཅིག་ལ་དྲིས་པ་དང་། དེས་སྨྲས་པ་། བདག་གི་ལགས་སོ་༎ གཅིག་ཤོས་ལ་ཡང་དྲིས་པ་དང་། དེས་སྨྲས་པ་། བདག་གི་ལགས་སོ་༎ ཞེས་ཁྱོད་ཀྱི་དང་། ངའི་ཞེས་པ་ལ་ཉི་མ་འདས་ཏེ་། བློན་པོ་རྣམས་དུབ་ནས་དགོངས་ཀ་གཏན་ལ་མ་ཕེབས་བཞིན་དུ་ཁྱིམ་དུ་སོང་ངོ་༎ ས་ག་མས་རི་དབ༹གས་འཛིན་གྱི་ཞེས་བྱ་བ་ནས་དྲིས་ཏེ་ཞེས་བྱ་བའི་བར་གོང་མ་བཞིན་དུ་སྟེ་། དེས་ཇི་ལྟར་གྱུར་པ་རྣམས་སྨྲས་པ་དང་། ས་ག་མས་སྨྲས་པ་། ཇོ་བོ་། འདི་ལ་དཔྱད་དུ་ཅི་ཞིག་མཆིས་། དེ་གཉིས་ལ་གཅིག་ཀྱང་ཕྱེད་ཁྱེར་ཅིག་། གཅིག་ཤོས་ཀྱང་ཕྱེད་ཁྱེར་ཅིག་ཅེས་གསུངས་ཤིག་དང་། གང་གི་ལགས་པ་དེའི་མཆིད་ནས་ནི་། དེ་ཅིའི་ཕྱིར་བདག་གི་ཀླམ་དྲལ་ཞེས་མཆིའོ་༎ གང་གི་མ་ལགས་པ་དེའི་གློ་བ་ལ་ནི་། རེ་ཞིག་བདག་གིས་བྱེད་ཐོབ་ན་ཡང་དེར་ཟད་། འདིར་བདག་ལ་ཅི་ཞིག་གོད་སྙམ་སྟེ་། དེ་ལྟར་བརྟག་པར་༄༡༡༣བ་བགྱིའོ་༎ རི་དབ༹གས་འཛིན་སོང་ནས་བློན་པོ་རྣམས་ལ་སྨྲས་ནས་ཞེས་བྱ་བ་ནས་རྒྱལ་པོས་སྨྲས་པ་། ཙམ་པ་མོ་ནི་། མཁས་པ་ཡིན་ནོ་ཞེས་བྱ་བའི་བར་གོང་མ་བཞིན་དུའོ་༎ རྒྱལ་པོ་ལ་ཚོང་པ་གྲུ་བས་ཙནདན་གྱི་སྡོང་དུམ་ཞིག་སྐྱེས་སུ་ཕུལ་བ་དང་། དེའི་མགོ་གང་ཡིན་། མཇུག་གང་ཡིན་མ་ཤེས་ནས་རྒྱལ་པོས་བློན་པོ་རྣམས་ལ་བསྒོ་བ་། ཇི་ལྟ་བུ་ཡིན་རྟོགས་ཤིག་། དེ་རྣམས་ཀྱིས་ཉིན་ཐོག་ཐག་དཔྱད་ན་། མ་ཤེས་ནས་དགོངས་ཀ་ཁྱིམ་དུ་དོང་ངོ་༎ ས་ག་མས་ཞེས་བྱ་བ་ནས་རི་དབ༹གས་འཛིན་གྱིས་དྲིས་པ་ཞེས་བྱ་བའི་བར་གོང་མ་བཞིན་དུའོ་༎ དེས་ཇི་ལྟར་གྱུར་པ་རྣམས་རྒྱ་ཆེར་སྨྲས་པ་དང་། ས་ག་མས་སྨྲས་པ་། ཇོ་བོ་། འདི་ལ་དཔྱད་དུ་ཅི་མཆིས་། ཆབ་ཏུ་འོར་ཅིག་དང་། རྩ་བ་གང་ལགས་པ་ནི་། འབྱིང་བར་འགྱུར་རོ་༎ ཐོར་ཏོ་གང་ལགས་པ་དེ་ནི་། སྟེང་དུ་འབྱུང་བར་འགྱུར་རོ་༎ དེ་ལ་བརྟག་པ་ནི་། དེ་ལགས་སོ་༎ རི་དབ༹གས་འཛིན་གྱིས་བློན་པོ་རྣམས་ལ་སྨྲས་ནས་ཞེས་བྱ་བ་ནས་རྒྱལ་པོས་སྨྲས་པ་། ཙམ་པ་མོ་ནི་། མཁས་པ་ཡིན་ནོ་༎ ཞེས་བྱ་བའི་བར་གོང་མ་བཞིན་དུའོ་༎ རི་བོར་ན་ཁྱིམ་བདག་ཅིག་ཡོད་པ་དེ་། དེ་དང་རིགས་མཉམ་པ་ལས་ཆུང་མ་བླངས་པ་ལས་དེ་ལ་བུ་ཕོ་ཡང་མེད་། བུ་མོ་ཡང་མེད་དེ་། དེ་བུ་མངོན་པར་འདོད་པས་ཆུན་མ་ཞིག་བླངས་པ་དང་། དེ་ལ་ཆུང་མ་ཆེན་མ་ཤོས་རང་བཞིན་གྱི་ཕྲག་དོག་ཅན་ཞིག་པས་། དེའི་མངལ་མ་རུང་བར་བྱ་བའི་སྦྱོར་བ་ཞིག་བྱས་པ་ལས་། དེའི་མངལ་ཤིན་ཏུ་རྣམ་པར་དག་པ་ལས་༄༡༡༤ཨ་༌༎ སེམས་ཅན་དང་ལྡན་པར་གྱུར་ནས་ཇི་ཙམ་ན་། ཟླ་བ་དགུ་འདས་པ་དང་། ཁྱེའུ་ཞིག་བཙས་སོ་༎ དེས་བསམ་པ་། ཤ་འཁོན་རྣམས་ལ་ནི་། འདི་ལྟ་སྟེ་། ཆེན་ཆུན་འདི་ཐ་ཆད་ཡིན་པས་། གདོན་མི་ཟ་བར་མ་ཡར་མོས་ཐབས་གང་ཡང་རུང་བ་ཞིག་གིས་གསོད་པར་འགྱུར་ན་། བདག་གི་ཁྱིམ་ཐབ་བམ་། བདག་གིས་ཅི་བྱར་ཡོད་། བདག་གིས་ནམ་དུ་ནི་། སྲུང་། ཡེ་དེ་ཁོ་ན་ལ་སྦྱིན་པར་བྱའོ་སྙམ་ནས་། དེ་དང་ཁྱིམ་ཐབ་ལྷན་ཅིག་གྲོས་བྱས་ཏེ་རུང་ནས་ཆེན་མ་ཤོས་ལ་སྨྲས་པ་། ཆེ་ཞེ་། བདག་གི་བུ་འདི་། ཁྱོད་ལ་བྱིན་གྱི་། གསོས་ཤིག་། དེས་བསམ་པ་། ཁྱིམ་ནི་། གང་ལ་བུ་ཡོད་པ་དེ་ཁོ་ནའི་ཡིན་པར་ཟད་པས་། ཁྱིམ་གྱི་བདག་མོར་འགྱུར་བས་གསོའོ་༎ སྙམ་ནས་དེས་དེ་གསོས་པ་ལས་། དེའི་ཕ་ཡང་ཤི་བར་གྱུར་ཏེ་། དེ་གཉིས་ཁྱིམ་གྱི་ཕྱིར་རྩོད་པར་གྱུར་ནས་གཅིག་གིས་སྨྲས་པ་། འདི་། ཁོ་མོའི་བུ་ཡིན་ནོ་༎ གཅིག་ཤོས་ཀྱིས་སྨྲས་པ་། འདི་། ཁོ་མོའི་བུ་ཡིན་ནོ་༎ རྒྱལ་པོའི་དྲུང་དུ་སོང་བ་དང་རྒྱལ་པོས་བློན་པོ་རྣམས་ལ་བསྒོ་བ་། ཤེས་ལྡན་དག་། དེངས་ལ་གང་ཡིན་པ་རྟོགས་ཤིག་། དེ་རྣམས་ཀྱིས་དཔྱད་པ་ལས་། ཉི་མ་འདས་ཀྱང་གཏན་ལ་མ་ཕེབས་ནས་དགོངས་ཀ་ཁྱིམ་དུ་དོང་པ་དང་། ས་ག་མ་རི་དབ༹གས་འཛིན་ལ་དྲིས་ཏེ་ཞེས་བྱ་བ་ནས་འདི་ལ་དཔྱད་དུ་ཅི་མཆིས་ཞེས་བྱ་བའི་ངར་གོང་མ་བཞིན་དུ་སྟེ་། དེ་གཉིས་ལ་། ཁོ་བོ་ཅག་གིས་ནི་། གང་གི་བུ་ཡིན་པ་མི་ཤེས་ཀྱི་། ༄༡༡༤བ་ཁྱེད་ཅག་གཉིས་ལས་གང་སྟོབས་ཆེ་བ་དེ་ཁྱེར་ལ་སོངས་ཤིག་ཅེས་གསུངས་ཤིག་དང་། ལག་པ་གཉིས་ནས་བཟུང་ནས་འདྲེན་པར་བགྱིད་དེ་། དེ་སྡུག་བསྔལ་གྱིས་དུ་བར་གྱུར་པ་དང་། དེའི་མ་གང་ལགས་པ་དེ་ནི་། བརྩེ་བ་མཆིས་པས་འདི་གསོན་ན་། ནམ་ཞིག་མཐོང་བར་འགྱུར་གྲང་སྙམ་ནས་གཏོང་བར་བགྱིད་དོ་༎ གཅིག་ཤོས་དེ་ནི་། བརྩེ་བ་མ་མཆིས་པས་གང་གི་ཚེ་མི་གཏོང་བ་དེའི་ཚེ་། དེ་ལ་ལྕག་གིས་བཞུས་ཤིག་དང་། ཇི་ལྟར་གྱུར་པ་སྨྲ་བར་འགྱུར་ཏེ་། འདི་ལ་བརྟག་པ་ནི་། འདི་ལགས་སོ་༎ རི་དབ༹གས་འཛིན་གྱིས་བློན་པོ་རྣམས་ལ་སྨྲས་པ་དང་ཞེས་བྱ་བ་ནས་། རྒྱལ་པོས་སྨྲས་པ་། ཙམ་པ་མོ་ནི་། མཁས་པ་ཡིན་ནོ་༎ ཞེས་བྱ་བའི་བར་གོང་མ་བཞིན་དུའོ་༎ དུས་གཞན་ཞིག་ན་། རི་དབ༹གས་འཛིན་ནད་ཀྱིས་ཐེབས་ནས་དེ་ལ་སྨན་པས་ཉི་མ་གཅིག་སྨན་བྱིན་པ་ལས་ཐེག་གི་བར་གྱུར་ཏོ་༎ ཕྱི་དེ་ཉིན་པར་སྨན་མ་ཡིན་པ་བྱིན་པས་ན་བར་གྱུར་ཏོ་༎ ས་ག་མས་བསམ་པ་། ཇོ་བོ་། ཅིའི་སླད་དུ་ཉིན་གཅིག་ནི་། ཐེག་གི་བར་གྱུར་ལ་། ཉིན་གཅིག་ནི་། ན་བར་གྱུར་སྙམ་ནས་། དེས་སྨན་གང་དག་གིས་ཐེག་གི་བར་གྱུར་པའི་རྟགས་དེ་དག་བཟུང་ནས་དེ་ནས་དེ་སྨན་པ་རྣམས་བསྒོ་ནས་སླར་ལོག་ནས་རང་ཉིད་ཀྱིས་དཔྱད་བྱས་པ་ལས་སོས་པར་གྱུར་ཏོ་༎ རི་དབ༹གས་འཛིན་གྱིས་བསམ་པ་། གང་གིས་ན་། བདག་ཉིན་གཅིག་ནི་། ཐེག་གི་། ཉིན་གཅིག་ནི་། ན་བས་གང་གི་ཚེ་སྨན་པ་མི་འོངས་པ་དེའི་ཚེ་ཐེག་གི་བ་འདི་ལ་༄༡༡༥ཨ་༌༎ རྒྱུ་ཅི་ཞིག་ཡོད་སྙམ་སྟེ་། དེས་ས་ག་མ་ལ་དྲིས་པ་ཞེས་བྱ་བ་ནས་ཙམ་པ་མོ་ནི་། མཁས་པ་ཡིན་ནོ་༎ ཞེས་བྱ་བའི་བར་གོང་མ་བཞིན་དུའོ་༎ ཀོ་ས་ལའི་རྒྱལ་པོ་གསལ་རྒྱལ་གྱི་གླང་པོ་ཆེའི་བླ་དཔལ་སྐྱེད་ཅེས་བྱ་བ་དེ་ལ་དུས་གཞན་ཞིག་ན་རྒྱལ་པོ་གཤེ་བར་གྱུར་ཏོ་༎ ཞེས་ས་ག་མས་ཐོས་ནས་། དེ་རི་དབ༹གས་འཛིན་ལ་སྨྲས་པ་། ཇོ་བོ་། བློན་པོ་ཐམས་ཅད་ལ་མཐར་གྱིས་བཀའ་འབབ་པར་འགྱུར་གྱི་། དཔལ་སྐྱེད་ལ་ལྷ་བཟོད་པ་མཛད་དུ་སྩལ་བའི་རིགས་སོ་༎ དེས་སྨྲས་པ་། བུ་མོ་། བཟོད་པ་བྱེད་དུ་གཞུག་གོ་། དེ་ནས་དེས་རྒྱལ་པོ་ལ་སྨྲས་པ་། ལྷ་། དཔལ་སྐྱེད་ནི་། ལྷ་ལ་གློ་བ་ཉེ་བ་ལགས་ན་། དེ་ལ་བཟོད་པ་མཛད་དུ་གསོལ་། རྒྱལ་པོས་སྨྲས་པ་། བཟོད་པར་བྱའོ་༎ ལྷ་། གལ་ཏེ་བཟོད་པར་མཛད་ན་། དེའི་དབང་ཐང་དེ་དག་སྩལ་དུ་གསོལ་། དེ་བཞིན་དུ་སྦྱིན་ནོ་༎ དཔལ་སྐྱེད་ཀྱིས་ཇི་ལྟར་ས་ག་མས་བདག་ལ་རྒྱལ་པོ་བཟོད་པ་བྱེད་དུ་བཅུག་པ་ཤེས་ནས་དེ་དེ་ལ་ལན་གླན་པའི་བསམ་པས་གནས་སོ་༎ དུས་གཞན་ཞིག་ན་། རི་དབ༹གས་འཛིན་ཕོ་མཚན་ལ་ནད་བྱུང་སྟེ་། དེའི་རིམ་གྲོས་ག་མ་བྱེད་པ་ལས་དེ་འཛེམ་པར་གྱུར་ཏོ་༎ དེས་སྨྲས་པ་། ཇོ་བོ་། འདི་ལ་འཛེམ་དུ་ཅི་མཆིས་། ཅི་། ཕའི་རིམ་གྲོ་བུ་བུ་མོས་མི་བགྱིད་དམ་། འོན་ཀྱང་དེ་འཛེམ་པར་གྱུར་ཏོ་༎ དེས་བསམ་པ་། འདི་བདག་གིས་རིམ་གྲོ་བྱར་མི་བཏུབ་པས་། དེའི་ཆུང་མ་ཞིག་བླང་ངོ་སྙམ་ནས་། དེ་དཔལ་སྐྱེད་ཀྱི་༄༡༡༥བ་ཁྱིམ་དུ་སོང་བ་དང་། དེས་འོངས་པ་ལེགས་སོ་༎ ཞེས་བྱ་བའི་ཚིག་སྨྲས་ནས་། སྟན་བསྟབས་ཏེ་འདུག་གོ་། དཔལ་སྐྱེད་ལ་བུ་མོ་ཞིག་ཡོད་པ་དེས་། དེ་ལ་སྨྲས་པ་། བུ་མོ་། ས་ག་མོའི་རྐང་པ་གཉིས་ལ་ཟུངས་ཤིག་། ས་ག་མས་སྨྲས་པ་། བདག་གིས་འདིའི་རྐང་པ་ལ་བཟུང་བར་འགྱུར་བའི་གནས་གང་ལགས་པ་དེ་ནི་། མཆིས་སོ་༎ ཞེས་སྨྲས་ནས་ཡང་སྨྲས་པ་། བཀྲ་ཤིས་པར་གྱུར་ཅིག་། བཀྲ་ཤིས་པར་གྱུར་ཅིག་། དཔལ་སྐྱེད་ཀྱིས་སྨྲས་པ་། ཅི་ཞིག་སློང་། བུ་མོ་སློང་ངོ་༎ སུ་ཞིག་གི་ཆེད་དུ་། དེས་སྨྲས་པ་། གྱོས་པོའི་ཆེད་དུའོ་༎ དེ་ཅང་མི་སྨྲ་བར་འདུག་གོ་། དཔལ་སྐྱེད་ཀྱི་ཆུང་མས་སྨྲས་པ་། དགོག་ཅིག་ན་། དེ་ལ་ཅི་སྟེ་སྦྱིན་། ས་ག་མས་སྨྲས་པ་། མི་རྣམས་ཀྱི་ལང་ཚོ་ནི་། ནོར་ཡིན་པས་། དཔྱད་དུ་ཅི་ཡོད་། བྱིན་ཅིག་། དཔལ་སྐྱེད་ཀྱིས་སྨྲས་པ་། བཟང་མོ་། བདག་ཅག་ལ་ས་ག་མས་ཕན་བཏགས་ཀྱི་། བྱིན་ཅིག་། གལ་ཏེ་དེ་ལྟ་ན་སྦྱིན་པར་བགྱིའོ་༎ དེ་ནས་རི་དབ༹གས་འཛིན་གྱིས་དཔལ་གྱི་འབྱོར་པ་ཆེན་པོས་བག་མར་བླངས་ནས་དེ་དེའི་རིམ་གྲོ་བྱེད་པར་གྱུར་ཏེ་། ས་ག་མ་ནི་། དེ་ལྟར་མི་བྱེད་དོ་༎ རི་དབ༹གས་འཛིན་གྱིས་སྨྲས་པ་། བུ་མོ་། བདག་ལ་ཚིག་བྱིན་ཅིག་། དེས་སྨྲས་པ་། ཇོ་བོ་། ཅུང་ཟད་ཉམས་པར་མ་གྱུར་ཏམ་། བུ་མོ་། ཁྱོད་ལ་མས་བསླབ་པ་གང་ཡིན་པ་དེ་ཅུང་ཟད་བླངས་ཏེ་མི་གནས་སམ་། ཇོ་བོ་། ཐམས་ཅད་བླངས་ལགས་ཏེ་། ཉི་མ་དང་ཟླ་བ་གཉིས་ལ་ཕྱག་བྱོས་ཤིག་ཅེས་མཆི་བ་གང་ལགས་པ་ནི་། མནའ་མའི་༄༡༡༦ཨ་༌༎ ཉི་མ་དང་ཟླ་བ་ལྟ་བུ་ནི་། གྱོས་སྒྱུག་ལགས་པས་། རེ་ཞིག་བདག་གིས་ཕྱག་བགྱིས་ལགས་སོ་༎ མེ་ལ་བཀུར་སྟི་བྱའོ་༎ ཞེས་མཆི་བ་གང་ལགས་པ་ནི་། བུད་མེད་ཀྱི་ཁྱིམ་ཐབ་མེ་ལྟ་བུ་ལགས་ཏེ་། ཁྱིམ་ཐབ་ལ་ཧ་ཅང་བསྙེན་པར་མི་བགྱི་། ཧ་ཅང་རིང་བར་ཡང་མི་བགྱི་སྟེ་། བདག་ནི་། ཁྱིམ་ཐབ་ལ་མེ་ལྟ་བུར་བསྙེན་བཀུར་བགྱིད་དོ་༎ མེ་ལོང་འཕྱི་བར་བྱའོ་༎ ཞེས་མཆི་བ་གང་ལགས་པ་ནི་། སྡུམ་པ་ནི་། མེ་ལོང་ལྟ་བུ་ལགས་པས་རྟག་ཏུ་ཞལ་ཞལ་བགྱི་ཞིང་ཕྱག་དར་བགྱི་བ་ལགས་ཏེ་། སྡུམ་པ་དེ་ལ་བདག་གདུགས་གཅིག་བཞིན་དུ་བྱི་དོར་བགྱིད་ལགས་སོ་༎ གོས་དཀར་པོ་བགོ་བར་བྱའོ་༎ ཞེས་མཆི་བ་གང་ལགས་པ་ནི་། ཁྱིམ་གྱི་ལས་བགྱིད་པ་ན་། གོས་གཞན་དག་ཁོ་ནས་སོ་༎ ལྷ་མཆོད་པ་དང་ཁྱིམ་ཐབ་ཀྱི་དྲུང་དུ་མཆི་བ་ན་ནི་། གོས་དཀར་པོ་རྣམས་བགོ་བར་བགྱི་བ་སྟེ་། དེ་ཡང་བདག་བགྱིད་ལགས་སོ་༎ བླང་བར་བྱའོ་། སྦྱིན་པར་མི་བྱའོ་༎ ཞེས་མཆི་བ་གང་ལགས་པ་ལ་། ཅི་ཞིག་བླང་བར་བགྱི་ཞེ་ན་། འཇིག་རྟེན་ལས་ཚིག་ངན་པ་སྨྲས་པའོ་༎ ཚིག་ངན་པ་ནི་། སུ་ལ་ཡང་སྨྲ་བར་མི་བགྱི་བ་སྟེ་། དེ་ཡང་བདག་གིས་ཡང་དག་པར་བླངས་ཏེ་གནས་ལགས་སོ་༎ ཚིག་བསྲུང་བར་བྱའོ་༎ ཞེས་མཆི་བ་གང་ལགས་པ་ནི་། གསང་བའི་ཚིག་མི་འཕེལ་བར་བགྱི་བ་སྟེ་། བདག་ལ་ངག་བསྡམ་པར་མཆིས་ལགས་སོ་༎ ལངས་ནས་༄༡༡༦བ་སུ་ལ་ཡང་སྟན་བསྟབ་པར་མི་བྱའོ་༎ ཞེས་མཆི་བ་གང་ལགས་པ་ནི་། དེ་འདི་སྐད་ཅེས་། ཁྱོད་རིགས་ཀྱི་མནའ་མ་ཡིན་པས་ཁྱོད་གནས་དབེན་པ་ན་འདུག་པར་བྱའོ་༎ ཞེས་མཆི་བ་ལགས་ཏེ་། བདག་དབེན་པ་ཁོ་ན་ན་མཆིས་ལགས་སོ་༎ ཞིམ་པོ་བཟའ་བར་བྱའོ་༎ ཞེས་མཆི་བ་གང་ལགས་པ་ནི་། ཤིན་ཏུ་བཀྲེས་ནས་བཟའ་བར་བགྱི་བ་སྟེ་། བདག་ནི་། རྟག་ཏུ་ཁྱིམ་གྱི་སྐྱེ་བོ་ཟས་འཚལ་བའི་འོག་ཏུ་འཚལ་ལོ་༎ བདེ་བར་ཉལ་བར་བྱ་ཞེས་མཆི་བ་གང་ལགས་པ་ནི་། མཚན་མོ་ཁྱིམ་གྱི་དགོས་པ་ཐམས་ཅད་བགྱིས་ནས་སྣོད་བརྟུལ་ཏེ་ཅི་ནས་ཀྱང་ཡང་ལྡང་མི་དགོས་པར་ཁྱོད་ཉལ་བར་བྱའོ་༎ ཞེས་བགྱི་བ་ལགས་ཏེ་། འདི་ནི་། ལེགས་པར་གཞག་པའོ་༎ འདི་ནི་། ཉེས་པར་གཞག་པའོ་༎ ཞེས་བདག་དེ་ཁོ་ན་བཞིན་དུ་བགྱིད་དོ་༎ ཐེམ་སྐས་བཅའ་བར་བྱའོ་༎ ཞེས་མཆི་བ་གང་ལགས་པ་ནི་། འདི་སྐད་ཅེས་། ཁྱོད་སྔོན་དགེ་བ་བཅུའི་ལས་ཀྱི་ལམ་དང་ལྡན་པ་དེས་ལྷའི་འགྲོ་བ་ཐོབ་ནས་འདིར་མིའི་འཇིག་རྟེན་དུ་སྐྱེས་པ་འདི་ནི་། ལས་ཀྱིས་ཡིན་པས་། འདིར་ཡང་ཁྱོད་ཀྱིས་སྦྱིན་པ་དག་སྦྱིན་། བསོད་ནམས་དག་བྱ་སྟེ་། སྡིག་པ་མི་བྱའོ་༎ འདི་ནི་། དབྱིག་གི་ཡ་གད་མཐོ་རིས་ཀྱི་ཐེམ་སྐས་ལྟ་བུ་ཡིན་ནོ་༎ ཞེས་བགྱི་བ་ལགས་ཏེ་། དེ་ཡང་བདག་རྔོ་ཅི་ཐོགས་ཀྱིས་བགྱིད་དོ་༎ ས་ག་མ་། ལེགས་སོ་། ལེགས་སོ་༎ ཁྱོད་ཀྱི་མ་མཁས་པ་ཡིན་ན་། གང་གི་ཕྱིར་མས་ལྡེམ་པོར་སྨྲས་པ་རྟོགས་པས་ན་། ཁྱོད་ནི་། ལྷག་པར་ཡང་མཁས་པ་༄༡༡༧ཨ་༌༎ ཡིན་ནོ་༎ འདུལ་བ་གཞི་། བམ་པོ་དྲུག་ཅུ་གསུམ་པ་། དེ་ནས་རི་དབ༹གས་འཛིན་འདི་སྙམ་དུ་སེམས་ཏེ་། གལ་ཏེ་བཅོམ་ལྡན་འདས་ཀྱིས་གནང་ན་། ས་ག་མ་ལ་བདག་གིས་མ་ཞེས་འབོད་དོ་སྙམ་ནས་། བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ནས་། བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། མནའ་མ་ལ་མ་ཞེས་འབོད་དུ་རུང་ལགས་སམ་། བཅོམ་ལྡན་འདས་ཀྱིས་བཀའ་སྩལ་པ་། གལ་ཏེ་ཆོས་ལྔ་དང་ལྡན་ན་སྟེ་། ལྔ་གང་ཞེ་ན་། ནད་ག-ཡོག་བྱེད་པ་དང་། ཐབ་རིར་བབ་པའི་ཆུང་མ་ལེན་པ་དང་། སྲོག་གི་སྐྱབས་བྱེད་པ་དང་། ནོར་སྲུང་བ་དང་། ཤེས་རབ་ཀྱི་བགོ་བཤའ་བྱེད་པའོ་༎ བར་སྡོམ་ལྔ་ལ་། ནད་ག-ཡོག་དང་ནི་ཆུང་མ་དང་༎ སྲོག་དང་ནོར་ནི་སྦྱིན་པ་དང་༎ ཤེས་རབ་བསྒྲུབ་པར་བྱེད་པ་དང་། ལྔ་པོ་འདི་དག་མར་བཤད་དོ་༎ དེ་ནས་རི་དབ༹གས་འཛིན་ཀོ་ས་ལ་རྒྱལ་པོ་གསལ་རྒྱལ་གང་ན་བ་དེར་སོང་སྟེ་ཕྱིན་པ་དང་། རྒྱལ་པོ་གསལ་རྒྱལ་ལ་འདི་སྐད་ཅེས་སྨྲས་སོ་༎ ལྷ་། བདག་ནི་། ས་ག་མ་ལ་མ་ཞེས་འབོད་པར་འཚལ་ལོ་༎ རྒྱལ་པོས་སྨྲས་པ་། ས་ག་མས་ང་ལ་ཡང་རིམ་གྲོ་བྱས་པས་། ཕྱི་མོ་ལ་དྲིས་ལ་ངས་ཀྱང་དེ་ལ་སྲིང་མོ་ཞེས་འབོད་དོ་༎ དེས་ཕྱི་མོ་ལ་དྲིས་པ་དང་། དེས་སྨྲས་པ་། ཁྱོད་ཀྱིས་བོས་ཀྱང་རུང་། མ་བོས་ཀྱང་རུང་། དེ་ནི་། ཁྱོད་༄༡༡༧བ་ཀྱི་སྲིང་མོ་ཁོ་ན་ཡིན་ནོ་༎ རིང་དུ་འཕུར་ཚངས་སྦྱིན་མངག་གཞུག་མའི་བུ་མོ་དང་འདུས་པ་ལས་། དེ་ལས་བུ་ཕོ་ཞིག་བཙས་ཏེ་། དེའི་མིང་སྟོབས་ཀྱི་བཤེས་གཉེན་དུ་བཏགས་པ་ལས་། དེ་རྒྱལ་པོ་མེས་ཀྱིས་ཉེས་པ་འགའ་ཞིག་གི་ཕྱིར་སྤྱུགས་པ་ལས་། ཙམ་པར་སོང་ནས་གནས་པ་དེའི་བུ་མོ་ནི་། འདི་ཡིན་ཏེ་། དེས་ན་ཁྱོད་ཀྱི་སྲིང་མོར་འོང་ངོ་༎ དེ་ནས་རྒྱལ་པོ་གླང་པོ་ཆེ་ལ་ཞོན་ནས་དྲིལ་སྒྲོག་ཏུ་བཅུག་པ་། ས་ག་མ་འདི་། རི་དབ༹གས་འཛིན་གྱི་ནི་། མ་། རྒྱལ་པོ་གསལ་རྒྱལ་གྱི་ནི་། སྲིང་མོ་ཡིན་ནོ་༎ དེས་སྔོན་གྱི་ཀུན་དགའ་ར་བར་གཙུག་ལག་ཁང་བརྩིགས་ནས་ཕྱོགས་བཞིའི་དགེ་སློང་གི་དགེ་འདུན་ལ་ཕུལ་བ་དང་། དེ་བཞིན་དུ་གནས་བརྟན་རྣམས་ཀྱིས་ཀྱང་མདོ་སྡེའི་ནང་དུ་སངས་རྒྱས་བཅོམ་ལྡན་འདས་མཉན་ཡོད་ན་རི་དབ༹གས་འཛིན་གྱི་མ་ས་ག་མའི་སྔོན་གྱི་ཀུན་དགའ་ར་བའི་ཁང་བཟང་ཕུལ་བ་དང་། ན་བཞུགས་སོ་༎ ཞེས་གདགས་པ་བྱས་སོ་༎ དུས་གཞན་ཞིག་ན་། ས་ག་མ་ལས་སྒོ་ང་སུམ་ཅུ་རྩ་གཉིས་བྱུང་ངོ་༎ ཞེས་རི་དབ༹གས་འཛིན་གྱིས་ཐོས་ནས་ལག་པ་འགྲམ་པ་ལ་གཏད་ནས་སེམས་ཁོང་དུ་ཆུད་ཅིང་འདུག་སྟེ་། ཡུལ་གྱི་བཟང་མོ་ལ་ཕུང་བ་ཅི་འདྲ་བ་དག་བྱུང་བར་གྱུར་སྙམ་ནས་རི་དབ༹གས་འཛིན་གྱིས་དོར་བར་བརྩམས་པ་དང་། ས་ག་མས་སྨྲས་པ་། ཇོ་བོ་། མ་དོར་བར་བཅོམ་ལྡན་འདས་ལ་ཞུས་ཤིག་། དེས་བཅོམ་ལྡན་འདས་ལ་གསོལ་བ་དང་། བཅོམ་ལྡན་འདས་ཀྱིས་བཀའ་སྩལ་བ་། མ་དོར་བར་གཟེབ་བུ་སུམ་ཅུ་རྩ་གཉིས་བྱོས་ལ་། ༄༡༡༨ཨ་༌༎ ཤིང་བལ་གྱིས་བཀང་སྟེ་། གཟེབ་བུ་རྣམས་ཀྱིས་ནང་དུ་སྒོ་ང་རེ་རེ་ཞིག་ལ་ས་ག་མས་དུས་གསུམ་དུ་ལག་པས་བྱུགས་ཤིག་ཅེས་སྒོས་ཤིག་དང་། དེ་ནས་ཉི་མ་བདུན་པ་ལགས་ནས་། གཞོན་ནུ་སུམ་ཅུ་རྩ་གཉིས་འབྱུང་བར་འགྱུར་རོ་༎ དེས་དེ་བཞིན་དུ་བྱས་པ་ལས་། ཉི་མ་བདུན་པ་ལགས་པ་དང་གཞོན་ནུ་སུམ་ཅུ་རྩ་གཉིས་བྱུང་ནས་བསྲིང་བསྐྱེད་དེ་༎ དེ་ནར་སོན་པ་དང་། རྩལ་པོ་ཆེ་ཐུབ་བརླག་པ་ཤ་སྟག་ཏུ་གྱུར་ཏོ་༎ དུས་གཞན་ཞིག་ན་། དེ་རྣམས་ཤིང་རྟར་ཞུགས་ཏེ་ཕྱིར་བྱུང་ནས་སླར་འཇུག་པ་དང་། མདུན་ན་འདོན་གྱི་བུ་ཤིང་རྟར་ཞུགས་ནས་ཕྱིར་བྱུང་བ་དང་། ཇི་ཙམ་ན་། ཕན་ཚུན་ཤིང་རྟའི་མདའ་གཉིས་ཐུག་པ་དང་། མདུན་ན་འདོན་གྱི་བུས་སྨྲས་པ་། ཟུར་ཅིག་། དེ་རྣམས་ཀྱིས་ཀྱང་སྨྲས་པ་། ཁྱོད་ཉིད་ཟུར་ཅིག་། མདུན་ན་འདོན་གྱི་བུས་། འཇལ་ཏོ་ཞེས་བྱས་ནས་ཚིག་རྩུབ་པོ་སྨྲ་བར་བསམ་པ་དང་། དེ་ནས་ས་ག་མའི་བུ་རྣམས་ཀྱིས་ཤིང་རྟའི་མདའ་ནས་བཟུང་སྟེ་འཕངས་པས་ཕྱག་དར་གྱི་ཕུང་པོའི་སྟེང་དུ་བརྡབ་བསྣུན་ཏེ་། དེ་དེ་ནས་གོས་ཀྱིས་མགོ་བསྐྱུར་ཏེ་ཕའི་དྲུང་དུ་སོང་ནས་མིག་མཆི་མས་གང་བས་སྨྲས་པ་། ཡབ་། ས་ག་མའི་བུ་རྣམས་ཀྱིས་བདག་འདི་འདྲ་བའི་གནས་སྐབས་སུ་བགྱིས་སོ་༎ བུ་། ཅིའི་ཕྱིར་། དེས་རྒྱས་པར་སྨྲས་པ་དང་། དེས་སྨྲས་པ་། བུ་། གལ་ཏེ་དེ་ལྟ་ན་། ཐབས་ཤིག་བཤམ་པ་བྱས་ལ་དེ་རྣམས་མཐར་གྱིས་ཁ་གདག་གི་། མྱ་ངན་མ་བྱེད་ཅིག་། དེ་དེ་རྣམས་༄༡༡༨བ་ལ་ཀླན་ཀ་ཚོལ་བ་ལྷུར་ལེན་ཅིང་གནས་སོ་༎ དུས་གཞན་ཞིག་ན་། ཀོ་སའི་རྒྱལ་པོ་གསལ་རྒྱལ་ལ་རི་བོར་བ་ལོག་པར་གྱུར་ནས་། རྒྱལ་པོས་དེ་ལ་དམག་ཁ་ཆེན་ཞིག་བཀྱེ་བ་ལས་། རྡུགས་རབ་ཏུ་རྡུགས་ནས་སླར་ལོག་གོ་། དེ་བཞིན་དུ་ལན་བདུན་གྱི་བར་དུ་དམག་ཁ་ཆེན་པོ་བཀྱེ་བ་ལས་། རྡུགས་། རབ་ཏུ་རྡུགས་ཏེ་སླར་ལོག་ནས་རྒྱལ་པོ་རང་ཉིད་དཔུང་གི་ཚོགས་ཡན་ལག་བཞི་དང་བྱུང་བ་དང་། ས་ག་མའི་བུ་ནང་དུ་འཇུག་པ་དེ་རྣམས་ཀྱིས་དེ་མཐོང་ནས་སྨྲས་པ་། ལྷ་། གང་དུ་གཤེགས་། རི་བོར་རྣམས་འབེབས་སུའོ་༎ ལྷ་། བཞུགས་ཤིག་། བདག་ཅག་མཆིའོ་༎ དེ་བཞིན་དུ་གྱིས་ཤིག་། དེས་དེ་རྣམས་ལ་དཔུང་གི་ཚོགས་ཡན་ལག་བཞི་པ་གཏད་ནས་དེ་རྣམས་དོང་སྟེ་རི་བོར་བ་རྣམས་ཕབ་ནས་གཏེའུ་བཟུང་། དཔྱ་བླངས་ཏེ་སླར་འོངས་པ་དང་། མདུན་ན་འདོན་གྱིས་སྨྲས་པ་། ལྷ་། འདི་དག་ནི་། འཕགས་པ་རྩལ་པོ་ཆེ་དག་ཅིག་སྟེ་། རེ་ཞིག་ལྷའི་དཀའ་བས་བསྒྲུབས་པ་གང་ལགས་པ་དེ་ནི་། འདི་དག་གིས་འབྲིང་གིས་བསྒྲུབས་ཀྱི་། ལྷས་འདི་ལ་དགོངས་ཤིག་། རྒྱལ་པོ་རྣམས་ནི་། ཁུམ་འཕྲིག་ཅན་ཡིན་པས་། སྙིང་ལ་བཞག་སྟེ་སླར་མདུན་ན་འདོན་ལ་དྲིས་པ་། དེ་ལ་ཇི་ལྟར་བསྒྲུབ་པར་བྱ་༎ དེས་སྨྲས་པ་། ལྷ་། དེ་ལ་ཇི་ལྟར་བསྒྲུབ་པར་བགྱི་། གལ་ཏེ་དེ་དག་འཚལ་བར་གྱུར་ན་། ལྷ་། རྒྱལ་སྲིད་ལས་ཕྱུང་ནས་རང་ཉིད་རྒྱལ་སྲིད་བགྱིད་པར་འགྱུར་རོ་༎ རྒྱལ་པོ་དེ་མི་དགའ་ནས་བསམ་པ་། དེ་ལྟར་འགྱུར་སྲིད་ཀྱི་། ཇི་ལྟར་༄༡༡༩ཨ་༌༎ གསད་པར་བྱ་ཞེ་ན་། ཐབས་བཤམས་པ་སེམས་ཤིང་། གསང་འཕེལ་དུ་དོགས་པས་སུ་ལ་ཡང་མི་འདྲི་བར་དེ་དག་ཉིད་ཀྱིས་དཔྱད་པ་ལས་། བློ་སྐྱེས་པ་། འདི་ཁོ་ནར་མགྲོན་དུ་བོས་ལ་བརྡུངས་ཏེ་གཏང་ངོ་སྙམ་ནས་། དེས་ས་ག་མ་ལ་སྤྲིང་པ་། ཆེ་ཞེ་། བུ་རྣམས་སང་འདིར་ཟན་ཟོ་ཞིག་། དེས་བསམ་པ་། སང་ནི་། བུ་རྣམས་ཞང་པོའི་དེར་ཟ་བར་འགྱུར་གྱི་། བདག་གིས་ཀྱང་སངས་རྒྱས་ལ་སོགས་པ་དགེ་སློང་གི་དགེ་འདུན་གདུགས་ཚོད་གསོལ་ལོ་༎ སྙམ་དུ་བསམ་ནས་བཅོམ་ལྡན་འདས་གང་ན་བ་དེར་སྟོང་སྟེ་ཕྱིན་པ་དང་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ནས་ཕྱོགས་གཅིག་ཏུ་འདུག་གོ་། ཕྱོགས་གཅིག་ཏུ་འདུག་པ་དང་། བཅོམ་ལྡན་འདས་ཀྱིས་རི་དབ༹གས་འཛིན་གྱི་མ་ས་ག་མ་ལ་ཆོས་དང་ལྡན་པའི་གཏམ་གྱིས་ཞེས་བྱ་བ་ནས་ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ་ཞེས་བྱ་བའི་བར་གོང་མ་བཞིན་དུའོ་༎ དེ་ནས་རི་དབ༹གས་འཛིན་གྱི་མ་ས་ག་མ་སྟན་ལས་ལངས་ཏེ་། བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ཏུ་སང་བདག་གི་སྡུམ་པར་གདུགས་ཚོད་སྦྱོར་ཞིང་མཆིས་ན་། གནང་བར་མཛད་དུ་གསོལ་། བཅོམ་ལྡན་འདས་ཀྱིས་ཅང་མི་གསུང་བས་རི་དབ༹གས་འཛིན་གྱི་མ་ས་ག་༄༡༡༩བ་ལ་གནང་ངོ་༎ ཞེས་བྱ་བ་ནས་དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ་༎ ཞེས་བྱ་བའི་བར་གོང་མ་བཞིན་དུའོ་༎ རྒྱལ་པོའི་ཕོ་ཉ་དེ་རྣམས་ཀྱི་དྲུང་དུ་འོངས་ནས་། ཁྱེའུ་ཤོག་ཅིག་ཅེས་བོས་སོ་༎ དེ་ནས་རྒྱལ་པོས་དུག་ཧ་ལ་ལྷ་ལ་དང་ཟས་སུ་སྦྱར་བས་རྨོངས་པར་བྱས་ནས་། མགོ་རྣམས་བཅད་དེ་། དེ་ནས་གཟེབ་བཀང་ནས་སྟེང་དུ་ཕུ་བོ་ཤོས་ཀྱི་མགོ་བཞག་སྟེ་རྒྱ་སྐྱེགས་ལ་རྒྱས་བཏབ་ནས་ས་ག་མ་ལ་བསྐུར་བ་དང་། ས་ག་མས་བསམ་པ་། གདོན་མི་ཟ་བར་ལྷས་སྲིང་མོའི་བུ་རྣམས་ལ་བགོ་བ་ཞིག་བསྐུར་བ་ཡིན་གྱི་། བདག་གིས་ཀྱང་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་བགོ་བར་དབུལ་ལོ་༎ སྙམ་ནས་། དེ་ནས་སངས་རྒྱས་ལ་སོགས་པ་དགེ་སློང་གི་དགེ་འདུན་རྣམས་བདེ་བར་བཞུགས་པར་རིག་ནས་གཙང་ཞིང་བསོད་པའི་བཟའ་བ་དང་། བཅའ་བ་རྣམས་ཀྱིས་ཞེས་བྱ་བ་ནས་བཅོམ་ལྡན་འདས་ཀྱིས་གསོལ་ཟིན་ནས་ཕྱག་བཅབས་ཏེ་ལྷུང་བཟེད་གྱུར་བར་རིག་ནས་ཞེས་བྱ་བའི་བར་གོང་མ་བཞིན་དུའོ་༎ གཟེབ་ཁ་ཕྱེ་བར་བརྩམས་པ་དང་། བཅོམ་ལྡན་འདས་ཀྱིས་དགོངས་པ་། གལ་ཏེ་ས་ག་མས་བདེན་པ་མ་མཐོང་བར་བུ་བསད་པ་མཐོང་ན་། བདེན་པ་རྣམས་ཀྱི་སྣོད་དུ་མི་འགྱུར་བའི་གནས་གང་ཡིན་པ་དེ་ཡོད་དོ་༎ སྙམ་དུ་དགོངས་ནས་ས་ག་མ་ལ་བཀའ་སྩལ་པ་། རེ་ཞིག་འདུག་ལ་ཆོས་ཉོན་ལ་ཕྱིས་ཅི་དགའ་བགྱིས་ཤིག་། དེས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ནས་ཆོས་མཉན་༄༡༢༠ཨ་༌༎ པའི་ཕྱིར་སྤྱན་སྔར་འདུག་གོ་། དེ་ནས་བཅོམ་ལྡན་འདས་ཀྱིས་དེའི་བསམ་པ་དང་། བག་ལ་ཉལ་བ་དང་། ཁམས་དང་རང་བཞིན་མཁྱེན་ནས་ཞེས་བྱ་བ་ནས་བདེན་པ་མཐོང་བར་མཛད་དོ་༎ ཞེས་བྱ་བའི་བར་གོང་མ་བཞིན་དུའོ་༎ དེ་ནས་བདེན་པ་མཐོང་ནས་གཟེབ་ཁ་ཕྱེ་བ་དང་། བུའི་མགོ་རྣམས་མཐོང་ནས་དེ་ནས་གསོལ་བ་། བཅོམ་ལྡན་འདས་འདུ་བྱེད་ཐམས་ཅད་ནི་། འདི་ལྟར་མི་རྟག་པ་ལགས་སོ་༎ དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་། དགེ་སློང་དག་། ཀོ་ས་ལའི་རྒྱལ་པོ་གསལ་རྒྱལ་གྱིས་ས་ག་མའི་བུ་རྣམས་བརྡུངས་པ་ནི་། ཉེས་སོ་༎ གལ་ཏེ་མ་བརྡུངས་པར་གྱུར་ན་། འདི་རྣམས་ཁོ་ནས་གྲོགས་བྱས་པས་དེའི་ལག་མཐིལ་དུ་ས་མཐའ་དག་འཇོག་པར་འགྱུར་བ་ཞིག་། དེ་ནས་ཀོ་ས་ལའི་རྒྱལ་པོ་གསལ་རྒྱལ་ལུས་རྡུལ་གྱིས་ག-ཡོགས་ཤིང་། བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ནས་ཕྱོགས་གཅིག་ཏུ་འདུག་གོ་། ཕྱོགས་གཅིག་ཏུ་འདུག་པ་དང་། བཅོམ་ལྡན་འདས་ཀྱིས་ཀོ་ས་ལའི་རྒྱལ་པོ་གསལ་རྒྱལ་ལ་འདི་སྐད་ཅེས་བཀའ་སྩལ་ཏོ་༎ རྒྱལ་པོ་ཆེན་པོ་། ཁྱོད་ལུས་རྡུལ་གྱིས་ག-ཡོགས་ཤིང་གང་ནས་འདིར་འོངས་། བཙུན་པ་། རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་། ཡུལ་གྱི་དབང་ཕྱུག་དང་། མཐུ་དང་བརྩོན་འགྲུས་ཐོབ་པ་། སའི་དཀྱིལ་༄༡༢༠བ་འཁོར་ཆེན་པོ་ལེགས་པར་ཕབ་སྟེ་གནས་པ་རྣམས་ཀྱིས་རྒྱལ་པོའི་བགྱི་བ་དང་། རྒྱལ་པོའི་སྒྲུབ་པ་ཐ་དད་པ་གང་དག་ལགས་པ་དེ་དག་བདག་གིས་བགྱིས་ཏེ་ཡོངས་སུ་རྫོགས་ནས་ལུས་རྡུལ་གྱིས་ག-ཡོགས་ཤིང་མཆིས་པ་ལགས་སོ་༎ རྒྱལ་པོ་ཆེན་པོ་། དེའི་ཕྱིར་ཁྱོད་ཉིད་ལ་དྲི་བར་བྱའི་། ཁྱོད་ཀྱིས་ཇི་ལྟར་བཟོད་པ་དེ་ལན་ཐོབ་ཅིག་། རྒྱལ་པོ་ཆེན་པོ་། དཔེར་ན་། ཁྱོད་ལ་འདིར་ཤར་ཕྱོགས་ནས་མི་ཡིད་ཆེས་པ་། ཡིད་བརྟན་དུ་རུང་བ་། བརྟན་པ་། འཇིག་རྟེན་ལ་མི་སླུ་བ་ཞིག་འོངས་ནས་འདི་སྐད་ཅེས་། ལྷ་། བདག་ད་གཟོད་འདི་ནས་ཤར་ཕྱོགས་སུ་མཆི་ན་། དེ་ནས་བདག་གིས་རི་བྲག་ཆེན་པོ་མ་ཆག་པ་། སེར་ཀ་མ་མཆིས་པ་། ཕྲག་མ་མཆིས་པ་། ཤིན་ཏུ་མཁྲེགས་པ་། གཅིག་ཏུ་སྟུག་པ་ཞིག་སའི་བར་དང་། ནམ་མཁའི་བར་གྱི་སེམས་ཅན་ཐམས་ཅད་དང་། སྲོག་ཆགས་ཐམས་ཅད་དང་། འབྱུང་པོ་ཐམས་ཅད་དང་། རཙབ༹་དང་། ཤིང་དང་། ཡལ་ག་དང་། ལོ་མ་དང་། འདབ་མ་ཇི་སྙེད་པ་ཐམས་ཅད་ཕྱེ་མར་ཀློག་ཅིང་མཆི་བ་མཐོང་གི་། ལྷ་ཁྱོད་ཀྱི་བགྱི་བའམ་། སྒྲུབ་པ་གང་ལགས་པ་དེ་མཛོད་ཅིག་ཅེས་ཟེར་ལ་། དེ་བཞིན་དུ་ལྷོ་ཕྱོགས་དང་། ནུབ་ཕྱོགས་དང་། བྱང་ཕྱོགས་ནས་མི་ཞིག་འོངས་ཏེ་ཞེས་བྱ་བ་ནས་བགྱི་བའམ་། སྒྲུབ་པ་དེ་མཛོད་ཅིག་ཟེར་ཏེ་། རྒྱལ་པོ་ཆེན་པོ་། འཇིགས་པ་ཆེན་པོའི་ཡང་ཆེན་པོ་། མི་ཟད་པར་བྱེད་པ་མི་བཟད་པ་དེ་ལྟ་བུ་ཉེ་བར་གནས་ན་། མི་ཉིད་ཐོབ་པ་ནི་། རྙེད་པར་དཀའ་ན་ཁྱོད་ཀྱིས་ཅི་ཞིག་༄༡༢༡ཨ་༌༎ བྱ༏་བཙུན་པ་། འཇིགས་པ་ཆེན་པོའི་ཡང་ཆེན་པོ་། མི་བས་པར་བགྱིད་པ་། མི་བཟད་པ་དེ་ལྟ་བུ་ཉེ་བར་གནས་ན་། མི་ཉིད་ཐོབ་པ་རྙེད་པར་དཀའ་བ་ལགས་པས་། དོན་སྤྱད་པ་དང་། ཆོས་སྤྱད་པ་དང་། བསོད་ནམས་སྤྱད་པ་དང་། དགེ་བ་སྤྱད་པ་དང་། བཟང་པོ་སྤྱད་པ་དང་། སངས་རྒྱས་རྣམས་ཀྱི་བསྟན་པ་ལ་བརྩོན་པར་བྱེད་པ་མ་ལགས་པར་གཞན་ཅི་ཞིག་བགྱིར་མཆིས་། རྒྱལ་པོ་ཆེན་པོ་། ཁྱོད་ཅིའི་ཕྱིར་འདི་སྐད་ཅེས་། བཙུན་པ་། འཇིགས་པ་ཆེན་པོའི་ཡང་ཆེན་པོ་དེ་ལྟ་བུའི་ཞེས་བྱ་བ་ནས་སངས་རྒྱས་རྣམས་ཀྱི་བསྟན་པ་ལ་བརྩོན་པར་བགྱི་ཞེས་བྱ་བའི་བར་གོང་མ་བཞིན་དུའོ་༎ བཙུན་པ་། རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་ཞེས་བྱ་བའི་བར་གོང་མ་བཞིན་དུ་སྟེ་། སའི་དཀྱིལ་འཁོར་ཆེན་པོ་ལེགས་པར་ཕབ་སྟེ་གནས་པ་དེ་རྣམས་ཀྱིས་གླང་པོ་ཆེ་རྣམས་དང་། གླང་པོ་ཆེར་འགྱེད་པ་དང་། རྟ་པ་རྣམས་དང་། རྟ་པར་འགྱེད་པ་དང་། ཤིང་རྟ་པ་ཐམས་ཅད་དང་། ཤིང་རྟ་པར་འགྱེད་པ་དང་། དཔུང་བུ་ཆུང་རྣམས་དང་། དཔུང་བུ་ཆུང་དུ་འགྱེད་པ་དང་། གསང་ཚིག་མཁན་རྣམས་དང་། གསང་ཚིག་མཁན་དུ་འགྱེད་པ་དང་། ནོར་རྣམས་ཀྱིས་ནོར་བུ་རྒྱལ་ཐ་དད་པ་གང་ལགས་པ་དེ་དག་ཐམས་ཅད་དེའི་ཚེ་འགྱེད་པའི་མཐུ་མ་མཆིས་པ་དང་། སྟོབས་མ་མཆིས་པ་དང་། ཕ་རོལ་གནོན་པ་མ་མཆིས་པ་ལགས་པས་། དེའི་སླད་དུ་བདག་འདི་སྐད་ཅེས་། བཙུན་པ་། འཇིགས་༄༡༢༡བ་པ་ཆེན་པོའི་ཡང་ཆེན་པོ་དེ་ལྟ་བུ་ཉེ་བར་གནས་ན་ཞེས་བྱ་བ་ནས་སངས་རྒྱས་རྣམས་ཀྱི་བསྟན་པ་ལ་བརྩོན་པར་བགྱི་བ་མ་ལགས་པར་གཞན་ཅི་ཞིག་བགྱིར་མཆིས་ཞེས་བྱ་བའི་བར་གོང་མ་བཞིན་དུའོ་༎ རྒྱལ་པོ་ཆེན་པོ་། དེ་བཞིན་དུ་སྲོག་ཆགས་འདི་དག་ཀྱང་རྟག་ཏུ་རྒྱུན་མི་འཆད་པར་རྒ་བ་དང་། འཆི་བས་འཇོམས་པ་ཡིན་ནོ་༎ རྒྱལ་པོ་ཆེན་པོ་། དེ་ལྟར་རྒ་བ་དང་། འཆི་བས་འཇོམས་པ་ན་། སྐྱེས་པ་གང་དག་གི་དོན་སྤྱད་པ་དང་ཞེས་བྱ་བ་ནས་སངས་རྒྱས་རྣམས་ཀྱི་བསྟན་པ་ལ་བརྩོན་པར་བྱ་བ་མ་ཡིན་པར་གཞན་ཅི་ཞིག་བྱར་ཡོད་ཅེས་བྱ་བའི་བར་གོང་མ་བཞིན་དུའོ་༎ དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པས་བཀའ་སྩལ་པ་། ཇི་ལྟར་ཆེ་ཞིང་རྒྱ་ཆེ་བ་༎ རི་བོ་ནམ་མཁའ་ལས་འོངས་པ་༎ ཀུན་ནས་ཡང་དག་འོངས་པ་ཡིས་༎ ས་ནི་ཕྱེ་མར་རློག་པ་ན་༎ དེ་ལ་གླང་པོ་ཆེས་མི་རྫི་༎ དཔུང་བུ་ཆུང་དང་ཤིང་རྟ་དང་༎ རྟས་མིན་གསང་ཚིག་མཁན་དང་ནི་༎ ནོར་གྱིས་འགྱེད་པས་རྒྱལ་མི་ཐོབ་༎ དེ་བཞིན་རྒ་དང་འཆི་བ་ཡིས་༎ མི་རྣམས་འཇོམས་པར་བྱེད་པ་ན་༎ རྒྱལ་རིགས་བྲམ་ཟེ་རྗེའུ་རིགས་དང་༎ དམངས་རིགས་གདོལ་པ་ག-ཡུང་པོ་དང་༎ ཚུལ་ཁྲིམས་འཆལ་དང་ཚུལ་ཁྲིམས་ལྡན་༎ ཁྱིམ་པ་དེ་བཞིན་བརྟུལ་ཞུགས་ཅན་༎ ལང་ཚོ་ཉིད་དང་རྒན་པོ་དང་༎ དེ་བཞིན་བར་མའི་མི་རྣམས་ལ་༎ ཅུང་ཟད་ཀྱང་ནི་འཛེམ་མེད་པར་༎ ཐམས་ཅད་མངོན་དུ་འཇོམས་པར་བྱེད་༎ དེ་ལྟ་བས་ན་མཁས་པའི་༄༡༢༢ཨ་༌༎ མི༏་༏བདག་གི་དོན་ལ་ལྟ་བ་ཡིས་༎ སངས་རྒྱས་ཆོས་དང་དགེ་འདུན་ནི་༎ བླ་མེད་དག་ལ་དད་བྱ་ཞིང་༎ ལུས་དང་ངག་དང་ཡིད་དག་གིས་༎ དམ་པའི་ཆོས་ནི་སྤྱད་བྱས་ན་༎ འདི་ན་སྨད་པར་མི་འགྱུར་ཞིང་༎ མཐོ་རིས་སོང་ནས་དགའ་བར་འགྱུར་༎ དེ་ནས་ཀོ་ས་ལའི་རྒྱལ་པོ་གསལ་རྒྱལ་བཅོམ་ལྡན་འདས་ཀྱིས་བཀའ་སྩལ་པ་ལ་མངོན་པར་དགའ་སྟེ་རྗེས་སུ་ཡི་རང་ནས་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་། སྟན་ལས་ལངས་ནས་སོང་ངོ་༎ དགེ་སློང་རྣམས་ཐེ་ཚོམ་སྐྱེས་ནས་། ཐེ་ཚོམ་ཐམས་ཅད་གཅོད་པ་། སངས་རྒྱས་བཅོམ་ལྡན་འདས་ལ་ཞུས་པ་། བཙུན་པ་། རི་དབ༹གས་འཛིན་གྱི་མ་ས་ག་མས་ལས་ཅི་ཞིག་བགྱིས་ན་། ལས་དེའི་རྣམ་པར་སྨིན་པས་། སྒོ་ང་སུམ་ཅུ་རྩ་གཉིས་བྱུང་ལ་། དེ་རྣམས་ལས་ཀྱང་བུ་ཕོ་སུམ་ཅུ་རྩ་གཉིས་བྱུང་སྟེ་། རྩལ་པོ་ཆེ་ཐུབ་བརླག་པ་ཤ་སྟག་ཏུ་གྱུར་ལགས་། བཅོམ་ལྡན་འདས་ཀྱིས་བཀའ་སྩལ་པ་། སྨོན་ལམ་གྱི་དབང་གིས་སོ་༎ གང་དུ་སྨོན་ལམ་བཏབ་ལགས་། དགེ་སློང་དག་། སྔོན་བྱུང་བ་། ཝའ་ར་ནའ་སིའི་གྲོང་ཁྱེར་དུ་ཁྱིམ་བདག་གཅིག་གི་བུ་ཤི་ནས་། དེའི་ཆུང་མ་དེ་རྟག་ཏུ་མངོན་པར་འདོད་པར་གྱུར་ཏོ་༎ གང་གི་ཚེ་ཡང་དག་བར་རྫོགས་པའི་སངས་རྒྱས་འོད་སྲུང་གིས་། སངས་རྒྱས་ཀྱི་མཛད་པ་མཐའ་དག་མཛད་ནས་། ཤིང་ཟད་པའི་མེ་བཞིན་དུ་ཕུང་པོ་ལྷག་མ་མེད་པའི་མྱ་ངན་ལས་འདའ་བའི་དབྱིངས་སུ་མྱ་༄༡༢༢བ་ངན་ལས་འདས་པ་དེའི་ཚེ་། ཝའ་ར་ནའ་སིར་རྒྱལ་པོ་ཀྲི་ཀྲི་ཞེས་བྱ་བ་བྱུང་སྟེ་། དེས་ཡང་དག་པར་རྫོགས་པའི་སངས་རྒྱས་འོད་སྲུང་གི་མཆོད་རྟེན་རིན་པོ་ཆེ་སྣ་བཞི་ལས་བརྩིགས་སོ་༎ དེ་ནས་བུད་མེད་བུ་མེད་པ་བུ་མངོན་བར་འདོད་པ་གང་ཡིན་པ་དེ་ཡང་རྒས་པར་གྱུར་ནས་མཆོད་རྟེན་དེ་ལ་བྱི་དོར་བྱས་སོ་༎ ནས་འདུག་གོ་། དེས་འདུན་པའི་སློང་མོ་བྱས་ནས་མཆོད་རྟེན་དེ་ལ་མཆོད་པ་བྱས་ཏེ་སྨོན་ལམ་བཏབ་པ་། བདག་གིས་ཡང་དག་པར་རྫོགས་པའི་སངས་རྒྱས་འོད་སྲུང་གི་མཆོད་རྟེན་ལ་བྱ་བ་བྱས་པ་གང་ཡིན་པའི་དགེ་བའི་རྩ་བ་དེས་། བདག་བུ་མང་པོར་གྱུར་ཅིག་ཅེས་བྱས་ཏེ་སོང་ནས་གྲོང་ཁྱེར་དུ་ཞུགས་སོ་༎ དེ་ན་བུད་མེད་ཅིག་ནད་ཀྱི་སྡུག་བསྔལ་གྱི་ཚོར་བས་ཉེན་ནས་ངུ་བ་དང་། དེས་གཞན་ཞིག་ལ་དྲིས་པ་། ཅིའི་ཕྱིར་འདི་ངུ་བར་གྱུར་། དེས་ཇི་ལྟར་གྱུར་པ་རྣམས་སྨྲས་པ་དང་། དེས་བསམ་པ་། གལ་ཏེ་བདག་ཀྱང་བུ་བྱུང་བར་གྱུར་ན་། བདག་ཀྱང་སྡུག་བསྔལ་འདི་ལྟ་བུ་ཉམས་སུ་མྱོང་བར་འགྱུར་རོ་༎ སྙམ་པ་ལས་། ཇི་ཙམ་ན་། སུམ་ཅུ་རྩ་གཉིས་ཀྱི་དགའ་འདུན་གྱི་མཆོད་རྟེན་དེ་ལ་མཆོད་པ་བྱེད་པ་ན་བུད་མེད་དེ་ཡང་དེ་དང་ཧ་ཅང་ཡང་མི་རིང་བ་ཞིག་ན་འདུག་གོ་། དེ་རྣམས་ཀྱིས་མཆོད་པ་བྱས་ནས་སྨོན་ལམ་བཏབ་པ་། དགེ་བའི་རྩ་བ་འདིས་། བདག་ཅག་ཚན་པོ་ཆེ་ཆེན་པོའི་སྟོབས་དང་ལྡན་པར་གྱུར་ཅིག་ཅེས་བྱས་སོ་༎ དེ་དེ་རྣམས་ལ་དྲིས་པ་། བུ་དག་། ཁྱེད་ཀྱིས་སྨོན་ལམ་ཅི་ཞིག་བཏབ་། དེ་རྣམས་ཀྱིས་སྨྲས་པ་། ཡུམ་། འདི་དང་༄༡༢༣ཨ་༌༎ འདི་དག་གོ་། དེས་སྨྲས་པ་། བུ་དག་། གལ་ཏེ་དེ་ལྟར་ན་། ཁྱེད་ཅག་གི་མར་བདག་ཁོ་ན་གྱུར་ཅིག་། ཡུམ་། དེ་བཞིན་དུ་གྱུར་ཅིག་ཅེས་སྨྲས་ནས་དེ་རྣམས་དོང་ངོ་༎ དེས་བསམ་པ་། རེ་ཞིག་བུད་མེད་དེ་ལན་གཅིག་བཙའ་ན་ཡང་སྡུག་བསྔལ་གྱི་ཚོར་བས་ཉེན་ནས་དེ་ལྟར་ངུ་ན་། བདག་ལ་ལན་སུམ་ཅུ་རྩ་གཉིས་བཙའ་ན་། ཇི་ལྟར་བྱ་ཞེས་དེ་དེ་ལྟར་རྣམ་པར་རྟོག་པ་ན་། མཆོད་རྟེན་དང་ཉེ་བ་ན་བྱ་གག་མོ་ཞིག་ཡོད་པ་སྒོ་ང་འབྱུང་བ་དེ་། ཐང་གཅིག་ཙམ་གྱིས་སྒོ་ང་སུམ་ཅུ་རྩ་གཉིས་བྱུང་ལ་། སྨྲེ་སྔགས་ཀྱང་མི་འདོན་ཏོ་༎ དེས་བསམ་པ་། འབྱུང་བའི་ཐབས་འདི་ནི་། རུང་བ་ཡིན་ནོ་༎ སྙམ་དུ་རིག་ནས་མཆོད་རྟེན་དེ་ལ་དད་པ་དྲག་པོས་སྨོན་ལམ་གདབ་པར་བརྩམས་པ་། ཇི་ལྟར་བྱ་གག་མོ་འདི་ཐང་གཅིག་ཙམ་གྱིས་སྒོ་ང་སུམ་ཅུ་རྩ་གཉིས་བྱུང་བ་དེ་བཞིན་དུ་བདག་གི་སུམ་ཅུ་རྩ་གཉིས་ཀྱང་ཅི་སྒོ་ངར་འབྱུང་བར་གྱུར་ཅིག་ཅེས་བྱས་སོ་༎ དགེ་སློང་དག་། དེ་ཇི་སྙམ་དུ་སེམས་། དེའི་ཚེ་དེའི་དུས་ན་བུད་མེད་རྒན་མོ་གང་ཡིན་པ་དེ་ནི་། ས་ག་མ་འདི་ཉིད་ཡིན་ནོ་༎ སུམ་ཅུ་རྩ་གཉིས་ཀྱི་དགའ་འདུན་གང་ཡིན་པ་དེ་ནི་། ས་ག་མའི་བུ་འདི་རྣམས་ཁོ་ན་ཡིན་ཏེ་། འདིས་དེ་ན་སྨོན་ལམ་བཏབ་པ་གང་ཡིན་པ་དེའི་ལས་ཀྱི་རྣམ་པར་སྨིན་པས་སྒོ་ང་སུམ་ཅུ་རྩ་གཉིས་བྱུང་ངོ་༎ བཙུན་པ་། ས་ག་མའི་བུ་རྣམས་ཀྱིས་ལས་ཅི་ཞིག་བགྱིས་ན་། ལས་དེའི་རྣམ་པར་སྨིན་པས་ནོངས་པ་མ་༄༡༢༣བ་བགྱིས་ཤིང་། སྐྱོན་མ་མཆིས་པར་རྒྱལ་པོ་གསལ་རྒྱལ་གྱིས་བཀུམ་ནས་དེ་རྣམས་ཀྱི་མགོས་གཟེབ་བཀང་སྟེ་། ས་ག་མ་ལ་བསྐུར་ལགས་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། འདི་དག་ཁོ་ནས་ལས་རྣམས་བྱས་ཤིང་བསགས་པ་དག་ནི་ཞེས་བྱ་བ་ནས་། ལུས་ཅན་རྣམས་ལ་འབྲས་བུར་འགྱུར་༎ ཞེས་བྱ་བའི་བར་གོང་མ་བཞིན་དུའོ་༎ དགེ་སློང་དག་། སྔོན་བྱུང་བ་རི་བོར་ཞིག་ན་ཆང་ཚོང་ཞིག་གནས་སོ་༎ ཆོམ་རྐུན་པ་རབ་ཏུ་མང་པོ་ཆང་ཚོལ་ཞིང་དེའི་དྲུང་དུ་འོངས་ནས་དྲིས་པ་། ཆང་ཡོད་དམ་། ཆང་ཚོང་གི་ཆུང་མས་སྨྲས་པ་། ཡོད་དོ་༎ ཞེས་དེ་རྣམས་ལ་ཆང་བླུད་ན་། འཛར་བ་མེད་ནས་། དེས་གླང་ཞིག་བསྟན་ཏེ་། འདི་སོད་ཅིག་། དེ་རྣམས་ཀྱིས་སྨྲས་པ་། མཚོན་ཆ་མེད་དོ་༎ དེས་གཏའ་བླངས་ནས་མཚོན་ཆ་བྱིན་པ་དང་། དེ་རྣམས་ཀྱིས་དེ་གསོད་པར་བརྩམས་སོ་༎ དེ་གསོད་པ་ན་སེམས་ལ་བདག་གསོད་པ་གང་ཡིན་པ་འདི་དག་ཐམས་ཅད་ནི་། ཆང་ཚོང་གི་ཆུང་མ་འདི་ཡིན་གྱི་། བདག་གང་དུ་འདི་རྣམས་ཀྱི་མགོ་བཅད་ནས་གཟེབ་བཀང་སྟེ་། འདི་ལ་བསྐུར་བར་འགྱུར་བ་དེར་སྐྱེ་བར་གྱུར་ཅིག་ཅེས་བསམ་མོ་༎ དགེ་སློང་དག་། ཇི་སྙམ་དུ་སེམས་། དེའི་ཚེ་དེའི་དུས་ཀྱི་གླང་གང་ཡིན་པ་དེ་ནི་། ཀོ་ས་ལའི་རྒྱལ་པོ་གསལ་རྒྱལ་འདི་ཉིད་ཡིན་ནོ་༎ ཆོམ་རྐུན་པ་གང་ཡིན་པ་དེ་རྣམས་ནི་། ས་ག་མའི་བུ་འདི་དག་རྣམས་ཡིན་ནོ་༎ དེའི་ཚེ་དེའི་དུས་ཀྱི་ཆང་ཚོང་གི་ཆུང་མ་གང་ཡིན་པ་དེ་ནི་། ས་ག་མ་འདི་༄༡༢༤ཨ་༌༎ ཉིད་ཡིན་ནོ་༎ ཞེས་རྒྱས་པར་བྱའོ་༎ སངས་རྒྱས་བཅོམ་ལྡན་འདས་རྒྱལ་པོའི་ཁབ་ན་། འོད་མའི་ཚལ་བྱ་ཀ་ལནད་ཀའི་གནས་ན་བཞུགས་སོ་༎ དེའི་ཚེ་དྲང་སྲོང་མངོན་པར་ཤེས་པ་ལྔ་དང་ལྡན་པའི་བསྟི་གནས་ན་དྲང་སྲོང་ཞིག་ཡོད་དོ་༎ དེ་དེ་ན་འཆག་པ་ལས་བསྟི་གནས་དང་ཧ་ཅང་ཡང་མི་རིང་བའི་ས་རྫབ་ཅན་གྱི་ཕྱོགས་ཤིག་ཏུ་གཅིན་ཁུ་ཆུ་དང་བཅས་པ་ཞིག་༎ གཅིས་སོ་༎ གློ་བུར་དུ་རི་དབ༹གས་མོ་སྐོམ་པས་ཉེན་པ་ཞིག་ཕྱོགས་དེར་འོངས་ཏེ་། དེ་སྐོམ་པས་ཉེན་པས་དེ་འཐུངས་ནས་མོའི་དབང་པོ་ལ་བསྣམས་སོ་༎ སེམས་ཅན་རྣམས་ཀྱི་ལས་ཀྱི་རྣམ་པར་སྨིན་པ་ནི་། བསམ་གྱིས་མི་ཁྱབ་པས་། སེམས་ཅན་དང་ལྡན་པར་གྱུར་ཏོ་༎ ཇི་ཙམ་དུས་གཞན་ཞིག་ན་། ཕྱོགས་དེ་ཉིད་དུ་འོངས་ནས་ཁྱེའུ་ཞིག་བྱུང་བ་དང་། དེས་དེ་བསྣམས་ན་སྐལ་བ་མི་མཐུན་པའི་སེམས་ཅན་ཡིན་ནས་བོར་ཏེ་སོང་ངོ་༎ ཇི་ཙམ་ན་། དྲང་སྲོང་དེ་བསྟི་གནས་དེ་ན་འཆག་པ་ལས་། ཁྱེའུ་དེ་མཐོང་ནས་། འདི་སུའི་བུ་ཡིན་ཞེས་དེ་བསམ་པ་ལ་ཞུགས་པ་ལས་། ཇི་ཙམ་ན་། བདག་གི་ཡིན་པར་མཐོང་ནས་། དེས་དེ་བསྟི་གནས་སུ་བཞག་སྟེ་། བསྣུན་བསྙོད་བསྐྱེད་ནས་དེའི་མགོ་རི་དབ༹གས་ཀྱི་འདྲ་བས་རི་དབ༹གས་མགོ་། རི་དབ༹གས་མགོ་ཞེས་བྱ་བར་གྲགས་སོ་༎ དུས་གཞན་ཞིག་ན་དྲང་སྲོང་ཤི་ནས་། རི་དབ༹གས་མགོས་ཀླད་པའི་ཐོད་པ་རྡོབ་པའི་རིག་པ་བསླབ་སྟེ་། དེ་ཐོད་པ་བརྡབས་ནས་ཐམས་ཅད་ལུང་༄༡༢༤བ་སྟོན་པར་བྱེད་དེ་། གལ་ཏེ་རེ་ཞིག་སྒྲ་དྲག་པོར་གྱུར་ན་། གྱེན་དུ་འགྲོ་བ་ལྟར་སྐྱེ་བར་འགྱུར་བར་ལུང་སྟོན་པར་བྱེད་དོ་༎ འོན་ཏེ་འབྲིང་དུ་གྱུར་ན་། གྱེན་དུ་འགྲོ་བ་མིར་སྐྱེ་བར་ལུང་སྟོན་པར་བྱེད་དེ་། དེ་ནི་། བདེ་འགྲོའི་རྟགས་སོ་༎ ངན་འགྲོའི་རྟགས་ནི་། གལ་ཏེ་རེ་ཞིག་སྒྲ་མི་གསལ་བར་གྱུར་ན་། འོག་ཏུ་འགྲོ་བ་སེམས་ཅན་དམྱལ་བར་སྐྱེ་བར་འགྱུར་བར་ལུང་སྟོན་པར་བྱེད་དོ་༎ འོན་ཏེ་སྒྲ་འབྲིང་དུ་གྱུར་ན་། འོག་ཏུ་འགྲོ་བ་དུད་འགྲོར་སྐྱེ་བར་འགྱུར་བར་ལུང་སྟོན་པར་བྱེད་དོ་༎ འོན་ཏེ་སྒྲ་ཆུང་བར་གྱུར་ན་། འོག་ཏུ་འགྲོ་བ་ཡི་དབ༹གས་སུ་སྐྱེ་བར་ལུང་སྟོན་པར་བྱེད་དོ་༎ དེ་ནས་བཅོམ་ལྡན་འདས་ཀྱིས་དེ་འདུལ་བའི་དུས་མཁྱེན་ནས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ་། ཀུན་དགའ་བོ་། སོང་ལ་རྒྱུན་དུ་ཞུགས་པ་དང་། ལན་གཅིག་ཕྱིར་འོང་བ་དང་། ཕྱིར་མི་འོང་བ་དང་། དགྲ་བཅོམ་པའི་མགོ་བཞི་ཁྱེར་ཅིག་། བཙུན་པ་། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་། བཅོམ་ལྡན་འདས་ལས་མཉན་ནས་། མགོ་བཞི་ཁྱེར་ཏེ་དྲང་སྲོང་དེའི་དྲུང་དུ་སོང་ནས་ཁྱེད་ཀྱིས་ལུང་སྟོན་ཅིག་། དེས་རྒྱུན་དུ་ཞུགས་པའི་ཐོད་པ་ལ་བརྡབས་ནས་སྨྲས་པ་། འདི་ནི་། ལྷ་རྣམས་སུ་སྐྱེའོ་༎ ལན་གཅིག་ཕྱིར་འོང་བའི་ཡང་དེ་བཞིན་ནོ་༎ ཕྱིར་མི་འོང་བའི་ཡང་དེ་བཞིན་ནོ་༎ དགྲ་བཅོམ་པའི་ཐོད་པ་ལ་ཡང་བརྡབས་ན་། མ་ཤེས་རྣམས་པར་མ་ཤེས་ནས་ངོ་ཚབས་དེ་འདི་སྙམ་དུ་སེམས་ཏེ་། གང་ཕྱིར་འདི་ཡི་འགྲོ་བ་མ་ཤེས་པ་༎ བདག་༄༡༢༥ཨ་༌༎ ཅག་བསྟན་པ་དེ་ལས་ཉམས་གྱུར་ཏམ་༎ འོན་ཏེ་སློབ་དཔོན་རིགས་ལས་མ་སྐྱེས་སམ་༎ འོན་ཏེ་རྟགས་རྣམས་དེ་འདྲ་མ་ཡིན་ནམ་༎ ཚེ་དང་ལྡན་པ་ཀུན་དགའ་བོས་སྨྲས་པ་། གང་ཕྱིར་འདི་ཡི་འགྲོ་བ་མ་ཤེས་པ་༎ ཁྱོད་ཀྱིས་རིག་པ་ཀུན་ལེགས་གོམས་མ་བྱས་༎ རེ་ཞིག་རིག་པ་མཐའ་དག་རྟོགས་བྱོས་ལ་༎ ཁྱོད་ཀྱིས་ཕྱི་ནས་འཇིག་རྟེན་ལུང་སྟོན་ཅིག་། རི་དབ༹གས་མགོས་སྨྲས་པ་། ཁྱོད་ཀྱིས་རིག་པ་ཐམས་ཅད་ལ་བྱང་བ་འགའ་མཐོང་བ་ཡོད་དམ་། དེས་སྨྲས་པ་། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་ཐམས་ཅད་ཀྱི་ཕ་རོལ་ཏུ་ཕྱིན་པ་ཡོད་དོ་༎ དེ་ནས་རི་དབ༹གས་མགོ་། བཅོམ་ལྡན་འདས་གང་ན་བ་དེར་སོང་ནས་ཕྱིན་པ་དང་། བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ དུད་འགྲོ་ཡི་དབ༹གས་དམྱལ་བ་ལྷ་མི་སྐྱེ་བོའི་འགྲོ་འཚལ་ན་༎ རིག་པའི་སྐྱོན་གྱིས་སེམས་ཅན་སྤྱོད་པ་དྲུག་པ་མ་འཚལ་གྱི་༎ གཙོ་བོ་སྲིད་པ་གསུམ་གྱི་མཚོ་ཆེན་ཕ་རོལ་བྱོན་པ་པོ་༎ ཕ་རོལ་སྨྲ་ཀུན་ལས་རྒྱལ་དྲུག་པ་མ་འཚལ་དེ་ཅི་གསུང་༎ བཅོམ་ལྡན་འདས་ཀྱིས་བཀའ་སྩལ་པ་། མེ་རུ་བསྲེགས་བ་ལྕགས་ཀྱི་མེ་༎ ལྕགས་ཀྱི་ཐོ་བས་བརྡུངས་བྱས་ནས་༎ རིམས་ཀྱིས་ཉེ་བར་ཞི་པ་ཡི་༎ འགྲོ་བ་ཇི་ལྟར་མི་མངོན་པ་༎ དེ་བཞིན་འདོད་པའི་འདམ་ཚོགས་ལས་༎ བརྒལ་ཏེ་ཡང་དག་རྣམ་གྲོལ་བ་༎ མི་ག-ཡོ་གོ་འཕང་ཐོབ་རྣམས་ཀྱི་༎ འགྲོ་བ་གདགས་སུ་ཡོད་མ་༄༡༢༥བ་ཡིན་༎ དེ་སྐད་ཅེས་བཀའ་སྩལ་པ་དང་། བཅོམ་ལྡན་འདས་ལ་རི་དབ༹གས་མགོས་འདི་སྐད་ཅེས་གསལ་ཏེ་༎ བཙུན་པ་། བདག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་། བསྙེན་པར་རྫོགས་པ་དགེ་སློང་གི་དངོས་པོ་ཐོབ་པ་ལྟ་ན་། བདག་བཅོམ་ལྡན་འདས་ཀྱིས་སྤྱན་སྔར་ཚངས་པར་སྤྱོད་པ་སྤྱད་པར་བགྱིའོ་༎ དེ་ནས་བཅོམ་ལྡན་འདས་ཀྱིས་རབ་ཏུ་ཕྱུང་། བསྙེན་པར་རྫོགས་པར་མཛད་དེ་། དེ་རབ་ཏུ་ཕྱུང་ཞིང་བསྙེན་པར་རྫོགས་པར་མཛད་ནས་། རྒྱལ་པོའི་ཁབ་ཏུ་ཇི་ཙམ་བཞེད་ཀྱི་བར་དུ་བཞུགས་ནས་། མཉན་ཡོད་གང་ན་བ་དེར་རྒྱུ་ཞིང་གཤེགས་ཏེ་། རིམ་གྱིས་རྒྱུ་ཞིང་གཤེགས་པ་དང་། མཉན་ཡོད་དུ་བྱོན་ནས་། མཉན་ཡོད་ཀྱི་རི་དབ༹གས་འཛིན་གྱི་མའི་སྔོན་གྱི་ཀུན་དགའ་ར་བའི་ཁང་བཟང་ན་བཞུགས་སོ་༎ དེ་ནས་བཅོམ་ལྡན་འདས་བླ་གབ་མེད་པ་ན་འཆག་ཅིང་རྒྱུ་སྐར་རྣམས་གྱུར་པ་གཟིགས་སོ་༎ གཟིགས་ནས་ཀྱང་ཚེ་དང་ལྡན་པ་རི་དབ༹གས་མགོ་ལ་བཀའ་སྩལ་པ་། རི་དབ༹གས་མགོ་། ཇི་སྲིད་ཅིག་ན་ལྷས་ཆར་འབེབས་པར་འགྱུར་སོམས་ཤིག་། དེས་བསམ་ནས་། བཙུན་པ་། འཇིག་རྟེན་འདི་མ་རུང་། འདི་རབ་ཏུ་མ་རུང་ལགས་ཏེ་། རྒྱུ་སྐར་རྣམས་ཇི་ལྟར་གནས་བ་དང་སྦྱར་ན་། ལོ་བཅུ་གཉིས་སུ་ཆར་མི་འབབ་ལགས་། བཅོམ་ལྡན་འདས་ཀྱིས་རྒྱུ་སྐར་རྣམས་མཐུན་པར་བྱིན་གྱིས་བརླབས་ནས་བཀའ་སྩལ་པ་། ཡང་ཤེས་པར་གྱིས་ཤིག་། དེས་གསོལ་པ་། ལོ་དྲུག་ཏུ་ལགས་སོ་༎ དེ་བཞིན་༄༡༢༦ཨ་༌༎ དུ་བཅོམ་ལྡན་འདས་ཀྱིས་ཡང་སྨྲས་པ་དང་གསོལ་པ་། ལྔར་ལགས་སོ་༎ དེ་བཞིན་དུ་ཞག་བདུན་གྱི་བར་དུའོ་༎ དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་། དགེ་སློང་དག་། གནས་མལ་རྣམས་སྐྱབས་ཡོད་པར་སྤོས་ཤིག་། དེ་རིང་ཁོ་ནར་ལྷས་ཕྱེ་མའི་ཚོགས་ལྟ་བུའི་ཆར་འབེབས་པར་འགྱུར་ཏེ་། དེ་ལ་ཁྲུས་བྱེད་པ་གང་ཡིན་པ་དེ་རྣམས་ལ་འབྲས་དང་། ཕོལ་མིག་འབྱུང་བར་མི་འགྱུར་རོ་༎ རི་དབ༹གས་མགོ་། དེ་ལྟར་ན་། རྒྱུ་སྐར་རྣམས་ནི་། འགྱུར་བ་། ག-ཡོ་བ་། མི་བརྟན་པ་ཡིན་ཏེ་། སྲོག་ཀྱང་ག-ཡོ་བ་། མི་བརྟན་པ་ཡིན་ནོ་༎ བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང་། རི་དབ༹གས་མགོ་མངོན་པར་དད་པར་གྱུར་ཏོ་༎ དེ་ལྟར་མངོན་པར་དད་པར་གྱུར་པས་དགྲ་བཅོམ་པ་མངོན་སུམ་དུ་བྱས་སོ་༎ དེ་ནས་རྣམ་པར་གྲོལ་བའི་དགའ་བ་རབ་ཏུ་མྱོང་ནས་། ཚིགས་སུ་བཅད་པས་སྨྲས་པ་། རི་དབ༹གས་རྣམས་ནི་ནགས་ཁྲོད་བརྟེན་༎ འདབ་ཆགས་རྣམས་ནི་མཁའ་ལ་བརྟེན་༎ རྣམ་པར་སྒོམ་པ་ཆོས་ལ་བརྟེན་༎ དགྲ་བཅོམ་མྱ་ངན་འདས་ལ་བརྟེན་༎ རི་དབ༹གས་འཛིན་གྱི་མ་ས་ག་མས་བཅོམ་ལྡན་འདས་ཀོ་ས་ལའི་ལྗོངས་རྒྱུ་ཞིང་གཤེགས་ཏེ་། མཉན་ཡོད་དུ་བྱོན་ནས་མཉན་ཡོད་ན་བདག་ཁོ་ནའི་ཀུན་དགའ་ར་བ་ན་བཞུགས་པོ་ཞེས་ཐོས་སོ་༎ ཐོས་ནས་ཀྱང་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་། ༄༡༢༦བ་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་། ཕྱོགས་གཅིག་ཏུ་འདུག་གོ་། ཕྱོགས་གཅིག་ཏུ་འདུག་པ་དང་། བཅོམ་ལྡན་འདས་ཀྱིས་རི་དབ༹གས་འཛིན་གྱི་མ་ས་ག་མ་ལ་ཆོས་དང་ལྡན་པའི་གཏམ་གྱིས་ཡང་དག་པར་བསྟན་ཅེས་བྱ་བ་ནས་ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་བས་གནང་ངོ་༎ ཞེས་བྱ་བའི་བར་གོང་མ་བཞིན་དུའོ་༎ དེ་ནས་རི་དབ༹གས་འཛིན་གྱི་མ་ས་ག་མ་སྟན་ལས་ལངས་ཏེ་། བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ཏུ་སང་བདག་གི་སྡུམ་པར་གདུགས་ཚོད་སྦྱོར་ཞིང་མཆིས་ན་། གནང་བར་མཛད་དུ་གསོལ་། བཅོམ་ལྡན་འདས་ཀྱིས་ས་ག་མ་ལ་ཅང་མི་གསུང་བས་གནང་ངོ་༎ ཞེས་བྱ་བ་ནས་ནོར་བུའི་ཆུ་སྣོད་བཞག་སྟེ་། བཅོམ་ལྡན་འདས་ལ་བུ་མོ་མངག་གཞུག་མ་དུས་ཚོད་གསོལ་བ་དུས་ཚོད་གསོལ་དུ་བཅུག་གོ་། ཇི་ཙམ་ན་། བུ་མོ་མངག་གཞུག་མ་དེ་སྔོན་གྱི་ཀུན་དགའ་ར་བར་སོང་ནས་སྒོ་གསེབ་ནས་བལྟས་ན་། དགེ་སློང་རྣམས་སྒྲེན་མོར་ཁྲུས་བྱེད་པ་མཐོང་ངོ་༎ མཐོང་ནས་ཀྱང་བསམ་པ་། གདོན་མི་ཟ་བར་འཕགས་པ་རྣམས་ནི་། བཞུད་ལ་། འཚོ་བ་པ་ནལ་ཕྲུག་འདི་དག་གིས་གཙུག་ལག་ཁང་འདིར་བཏབ་བོ་༎ སྙམ་ནས་། དེ་རིངས་པའི་ངས་པར་འོངས་ཏེ་སྨྲས་པ་། ཇོ་མོ་མཁྱེན་པར་མཛོད་ཅིག་། འཕགས་པ་༄༡༢༧ཨ་༌༎ རྣམས་ནི་། བཞུད་ལ་། འཚོ་བ་པ་ནལ་ཕྲུག་རྣམས་ཀྱིས་གཙུག་ལག་ཁང་འདིར་བཏབ་ལགས་སོ་༎ ས་ག་མས་བསམ་པ་། བཅོམ་ལྡན་འདས་ཀྱིས་གནང་ནས་། གདུགས་ཚོད་མ་གསོལ་བར་བཞུད་པར་འགྱུར་བ་གང་ཡིན་པ་དེ་ནི་། གནས་མེད་ཅིང་སྐབས་མེད་དོ་༎ གདོན་མི་ཟ་བར་འདིས་དགེ་སློང་སྒྲེན་མོ་རྣམས་མཐོང་ངོ་༎ སྙམ་ནས་། དེས་དུས་ཚོད་གསོལ་པ་སྐྱེས་པ་གཞན་ཞིག་བཏང་སྟེ་། དེས་། བཙུན་པ་། གདུགས་ཚོད་ལགས་ཤིང་མཆིས་ན་། བཅོམ་ལྡན་འདས་ད་དེའི་དུས་ལ་བབ་པར་མཁྱེན་པར་མཛད་དུ་གསོལ་ཞེས་བྱ་བ་ནས་བཅོམ་ལྡན་འདས་ཀྱིས་གསོལ་ཟིན་ནས་ཕྱག་བཅབས་ཏེ་ལྷུང་བཟེད་གྱུ་བར་རིག་ནས་ཞེས་བྱ་བའི་བར་གོང་མ་བཞིན་དུ་སྟེ་། རྒན་པའི་མཐར་འདུག་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། བདག་ནི་། སྦྱིན་པ་ཆེན་པོ་བརྒྱད་བཅའ་བར་འཚལ་ཏེ་། གློ་བུར་པ་ལ་སྩལ་པ་དང་། མཆི་བར་ཆས་པ་ལ་སྩལ་པ་དང་། བྲོ་འཚལ་བ་ལ་སྩལ་པ་དང་། བྲོ་ག-ཡོག་ལ་སྩལ་བ་དང་། སྩང་གནས་ཀྱི་འཇམས་ནར་མ་དང་། སྨན་ནར་མ་དང་། དགེ་སློང་རྣམས་ལ་དབྱར་གྱི་གོས་རས་ཆེན་དང་། དགེ་སློང་མ་རྣམས་ལ་ཁྲུས་རས་སོ་༎ བཅོམ་ལྡན་འདས་ཀྱིས་བཀའ་སྩལ་པ་། ས་ག་མ་ཁྱོད་ཀྱིས་ཡོན་ཏན་ཅི་ཞིག་མཐོང་ན་། གློ་བུར་དུ་འོངས་པ་ལ་སྦྱིན་པ་སྦྱིན་། བཙུན་པ་། གློ་བུར་དུ་མཆིས་པའི་དགེ་སློང་ནི་། སྤྱོད་ཡུལ་མི་མཁས་པ་དང་། ལམ་སྲང་མི་༄༡༢༧བ་མཁས་པ་ལགས་པས་དེས་བདག་གི་བསོད་སྙོམས་ལ་ལོངས་སྤྱད་ན་། སྤྱོད་ཡུལ་ལ་མཁས་པ་དང་། ལམ་སྲང་ལ་མཁས་པར་འགྱུར་ལགས་སོ་༎ ས་ག་མ་། དེ་ཐུགས་སུ་ཆུད་དེ་། ལེགས་སོ་། ལེགས་སོ་༎ དོན་གྱི་དབང་ཅི་ཞིག་མཐོང་ན་། འགྲོ་བར་ཆས་པ་ལ་སྦྱིན་པ་སྦྱིན་། བཙུན་པ་། དགེ་སློང་མཆི་བར་ཆས་པ་བསོད་སྙོམས་ཚོལ་དུ་མཆིས་ན་། མགྲོན་པོ་རྣམས་དང་བྲལ་བར་འགྱུར་ཞིང་། ཚོགས་དང་བྲལ་ན་ཕོངས་པར་འགྱུར་བས་། དེས་བདག་གི་བསོད་སྙོམས་ལ་ལོངས་སྤྱོད་ན་། ཚོགས་དང་བྲལ་བར་མི་འགྱུར་ལགས་སོ་༎ ས་ག་མ་། དེ་ཡང་ཐུགས་སུ་ཆུད་དེ་། ལེགས་སོ་༎ ལེགས་སོ་༎ དོན་གྱི་དབང་ཅི་ཞིག་མཐོང་ན་། ནད་པ་ལ་སྦྱིན་པ་སྦྱིན་། བཙུན་པ་། དགེ་སློང་བྲོ་འཚལ་བ་བསོད་སྙོམས་ཚོལ་དུ་མཆིས་ན་། ཉོན་མོངས་པའམ་འགུམ་པར་ཡང་འགྱུར་བས་། དེས་བདག་གི་བསོད་སྙོམས་ལ་ལོངས་སྤྱད་ན་། བྲོ་ནད་ལས་ལྡང་བ་དང་བདེ་བ་ལ་རེག་པར་གནས་པར་འགྱུར་ལགས་སོ་༎ ས་ག་མ་། དེ་ཡང་ཐུགས་སུ་ཆུད་དེ་། ལེགས་སོ་༎ ལེགས་སོ་༎ དོན་གྱི་དབང་ཅི་ཞིག་མཐོང་ན་། ནད་ག-ཡོག་ལ་སྦྱིན་པ་སྦྱིན་། བཙུན་པ་། དགེ་སློང་བྲོ་ག-ཡོག་བགྱིད་པ་རང་གི་ཆེད་དུ་བསོད་སྙོམས་ཚོལ་དུ་མཆིས་ན་། བྲོ་འཚལ་བའི་བགྱི་བ་ཉམས་པར་འགྱུར་བས་དེས་བདག་གི་བསོད་སྙོམས་ལ་ལོངས་སྤྱོད་ན་འགྲུབ་པར་འགྱུར་ལགས་སོ་༎ ས་ག་མ་། དེ་ཡང་ཐུགས་སུ་ཆུད་དེ་། ལེགས་སོ་༎ ལེགས་སོ་༎ དོན་གྱི་དབང་ཅི་ཞིག་མཐོང་ན་། དགེ་འདུན་ལ་ནས་ཐུག་ནར་མ་སྦྱིན་། ༄༡༢༨ཨ་༌༎ བཙུན་པ་། བཅོམ་ལྡན་འདས་ཀྱི་ཉན་ཐོས་རྣམས་ལ་དྲོད་ཆུང་བ་ཡང་མཆིས་། དྲོད་ཆེ་བ་ཡང་མཆིས་ཏེ་། དེ་ལ་རེ་ཞིག་དྲོད་ཆུང་བ་གང་ལགས་པ་དེ་རྣམས་ནི་། ནས་ཐུག་འཚལ་ན་དྲོད་སྐྱེ་བར་འགྱུར་ལ་། དྲོད་ཆེ་བ་གང་ལགས་པ་དེ་རྣམས་ནི་། ཉམས་སྐྱེ་བར་འགྱུར་ལགས་སོ་༎ ས་ག་མ་། དེ་ཡང་ཐུགས་སུ་ཆུད་དེ་། ལེགས་སོ་༎ ལེགས་སོ་༎ དོན་གྱི་དབང་ཅི་ཞིག་མཐོང་ན་། དགེ་འདུན་ལ་སྨན་ནར་མ་སྦྱིན་། བཙུན་པ་། བཅོམ་ལྡན་འདས་ཀྱི་ཉན་ཐོས་རྣམས་ལ་བྲོ་ནད་མང་བ་དང་། བྲོ་ནད་ཉུང་བ་མཆིས་ཏེ་། དེ་ལ་བྲོ་ནད་མང་པོ་གང་ལགས་པ་དེ་རྣམས་ལ་ནི་། རེ་ཞིག་འཚལ་ཆེས་། བྲོ་ནད་ཉུང་བ་གང་ལགས་པ་དེ་རྣམས་ཀྱིས་ལོངས་སྤྱད་ན་། ལྷག་པར་ཡང་བདེ་བ་ལ་རེག་པར་གནས་པར་འགྱུར་ལགས་སོ་༎ ས་ག་མ་། དེ་ཡང་ཐུགས་སུ་ཆུད་དེ་། ལེགས་སོ་༎ ལེགས་སོ་༎ དོན་གྱི་དབང་ཅི་ཞིག་མཐོང་ན་། དགེ་སློང་རྣམས་ལ་དབྱར་གྱི་གོས་རས་ཆེན་སྦྱིན་། བཙུན་པ་། དེ་རིང་ཁོ་ན་བདག་གི་བུ་མོ་མངག་གཞུག་བགྱིད་པ་དུས་ཚོད་གསོལ་བར་བཏང་བ་ལས་། དེས་དགེ་སློང་རྣམས་སྒྲེན་མོར་ཁྲུས་བགྱིད་པ་མཐོང་ནས་དེ་སླར་མཆིས་ཏེ་བདག་ལ་། འཕགས་པ་རྣམས་ནི་། བཞུད་ལ་། འཚོ་བ་པ་ནལ་ཕྲུག་རྣམས་ཀྱིས་གཙུག་ལག་ཁང་དུ་བཏབ་པོ་༎ ཞེས་མཆི་བས་དེ་རྣམས་དབྱར་གྱི་གོས་རས་ཆེན་གྱིས་བཀབ་པར་འགྱུར་ལགས་སོ་༎ ས་ག་མ་། དེ་ཡང་ཐུགས་སུ་ཆུད་དེ་། ལེགས་༄༡༢༨བ་སོ་༎ ལེགས་སོ་༎ དོན་གྱི་དབང་ཅི་ཞིག་མཐོང་ན་། དགེ་སློང་མ་རྣམས་ལ་ཁྲུས་རས་སྦྱིན་། བཙུན་པ་། དུས་འདི་གཅིག་ན་ཁྱིམ་པ་མོ་རབ་ཏུ་མང་པོ་དག་། དགེ་སློང་མ་རབ་ཏུ་མང་པོ་རྣམས་ཆུ་བོ་གནས་ལྡན་ལ་སྒྲེན་མོར་ཁྲུས་བགྱིད་པ་ལས་། ཁྱིམ་པ་མོ་དེ་རྣམས་ཀྱིས་བགད་ཅིང་བགད་ནས་མཛུབ་ཀེར་གྱིས་དགེ་སློང་མ་རྣམས་ཀྱི་འདོམ་ཉེ་བར་སྟོན་ཏེ་། དེ་དག་གིས་ཉེ་བར་བསྟན་པ་རྣམས་། པག་ཁུམས་པར་གྱུར་པས་དེ་རྣམས་བདག་གི་ཁྲུས་རས་ཀྱིས་བཀབ་ནས་ཁྲུས་བགྱིད་པར་འགྱུར་ལགས་སོ་༎ ས་ག་མ་། ལེགས་སོ་༎ ལེགས་སོ་༎ ཁྱོད་ཀྱིས་བསོད་ནམས་བྱ་བའི་དངོས་པོ་བརྒྱད་སྨྲས་པ་གང་ཡིན་པ་དེ་དག་ནི་། རྫས་ལས་བྱུང་བའི་བསོད་ནམས་བྱ་བའི་དངོས་པོ་བདུན་རྣམས་ལ་ཡང་དག་པར་སྣང་ཞིང་། འདི་དག་ནི་། རྫས་ལས་བྱུང་བའི་བསོད་ནམས་བྱ་བའི་དངོས་པོ་བདུན་པོ་གང་དག་ལ་བསོད་ནམས་སམ་། བསོད་ནམས་ཀྱི་འབྲས་བུའམ་། བསོད་ནམས་ཀྱི་འབྲས་བུ་རྣམ་པར་སྨིན་པ་འདི་ཙམ་མོ་༎ ཞེས་ཚད་གཟུང་བར་མི་ནུས་ཀྱི་། འོན་ཀྱང་བསོད་ནམས་མང་བའི་ཕྱིར་བསོད་ནམས་ཀྱི་ཕུང་པོ་ཆེན་པོ་ཞེས་བྱ་བའི་གྲངས་སུ་འགྲོ་བ་རྣམས་ཀྱི་ནང་དུ་འདུས་སོ་༎ བཙུན་པ་། བདག་གིས་འདི་སྐད་ཅེས་། བཅོམ་ལྡན་འདས་ཀྱིས་དགེ་སློང་ཆེ་གེ་མོ་དེ་། དགེ་སློང་འདི་ཡང་ཀུན་ཏུ་སྦྱོར་བ་གསུམ་སྤངས་ནས་རྒྱུན་དུ་ཞུགས་པ་རྣམ་པར་མི་ལྟུང་བའི་ཆོས་ཅན་། རྫོགས་པའི་བྱང་ཆུབ་ཏུ་ངེས་པར་གཞོལ་༄༡༢༩ཨ་༌༎ པ་རེ་ལྟར་ཐོགས་ན་སྲིད་པ་ལན་བདུན་པར་འགྱུར་ཏེ་། ལྷ་དང་མི་རྣམས་ཀྱི་ནང་དུ་ལན་བདུན་དུ་ཉིང་མཚམས་སྦྱོར་ཞིང་འཁོར་ནས་སྡུག་བསྔལ་གྱི་མཐར་བྱེད་པར་འགྱུར་རོ་༎ ཞེས་ལུང་བསྟན་པ་ཐོས་ཏེ་། དེ་མཉན་ཡོད་དུ་རེས་འགའ་མཆི་ཞིང་སླར་ཡང་མཆི་བར་འགྱུར་ལ་། དེས་བདག་གི་གློ་བུར་དུ་མཆི་བའི་ཟས་ཞེས་བྱ་བ་ནས་དབྱར་གྱི་གོས་རས་ཆེན་དང་། དགེ་སློང་མས་ཁྲུས་རས་ལོངས་སྤྱོད་པར་འགྱུར་ལགས་སོ་༎ ཞེས་བྱ་བའི་བར་ཏེ་། ཐོས་ནས་ཀྱང་དགའ་བ་དང་རབ་ཏུ་དགའ་བ་རྒྱ་ཆེན་པོ་དགེ་བ་ངེས་པར་འབྱུང་བ་དང་ལྡན་པ་ཐོབ་པར་འགྱུར་ལགས་སོ་༎ བཅོམ་ལྡན་འདས་ཀྱིས་དགེ་སློང་ཆེ་གེ་མོ་། དགེ་སློང་འདི་ནི་། ཀུན་ཏུ་སྦྱོར་བ་གསུམ་སྤངས་ནས་འདོད་ཆགས་དང་། ཞེ་སྡང་དང་། གཏི་མུག་བསྲབས་པའི་ཕྱིར་འོང་བར་འགྱུར་ཏེ་། འཇིག་རྟེན་འདིར་ལན་གཅིག་འོངས་ནས་སྡུག་བསྔལ་གྱི་མཐར་བྱེད་པར་འགྱུར་རོ་༎ ཞེས་ལུང་བསྟན་པ་དེ་ཡང་མཉན་ཡོད་དུ་རེས་འགའ་མཆི་ཞིང་སླར་མཆི་ལ་། དེས་བདག་གི་གློ་བུར་བའི་ཟས་ཞེས་བྱ་བ་ནས་དབྱར་གྱི་གོས་རས་ཆེན་དང་། དགེ་སློང་མས་ཁྲུས་རས་ཞེས་བྱ་བའི་བར་གོང་མ་བཞིན་ཏེ་། ཐོས་ནས་ཀྱང་དགའ་བ་དང་། རབ་ཏུ་དགའ་བ་རྒྱ་ཆེན་པོ་དགེ་བ་ངེས་པར་འབྱུང་བ་དང་ལྡན་པ་ཐོབ་པར་འགྱུར་ལགས་སོ་༎ བཅོམ་ལྡན་འདས་ཀྱིས་དགེ་སློང་ཆེ་གེ་མོ་། དགེ་སློང་འདི་ནི་། ཐ་མའི་ཆ་དང་མཐུན་པའི་ཀུན་ཏུ་སྦྱོར་བ་ལྔ་སྤངས་པས་ཕྱིར་༄༡༢༩བ་མི་འོང་བར་འགྱུར་ཏེ་། འཇིག་རྟེན་འདིར་ཕྱིར་མི་འོང་བར་འགྱུར་རོ་༎ ཞེས་ལུང་བསྟན་པ་དེ་ཡང་རེས་འགའ་མཉན་ཡོད་དུ་མཆི་ཞིང་སླར་མཆི་ལ་། དེས་བདག་གི་གློ་བུར་པའི་ཟས་ཞེས་བྱ་བ་ནས་དབྱར་གྱི་གོས་རས་ཆེན་དང་། དགེ་སློང་མས་ཁྲུས་རས་ཞེས་བྱ་བའི་བར་གོང་མ་བཞིན་དུ་སྟེ་། ཐོས་ནས་ཀྱང་དགའ་བ་དང་། རབ་ཏུ་དགའ་བ་རྒྱ་ཆེན་པོ་དགེ་བ་ངེས་པར་འབྱུང་བ་དང་ལྡན་པ་ཐོབ་པར་འགྱུར་ལགས་སོ་༎ བཅོམ་ལྡན་འདས་ཀྱིས་དགེ་སློང་ཆེ་གེ་མོ་དེ་། དགེ་སློང་འདི་ནི་། ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་མངོན་སུམ་དུ་བྱས་ནས་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་འཇུག་པར་འགྱུར་རོ་༎ ཞེས་ལུང་བསྟན་པ་དེ་ཡང་རེས་འགའ་མཉན་ཡོད་དུ་མཆི་ཞིང་སླར་ཡང་མཆི་ལ་འགྱུར་རོ་༎ ། དེས་བདག་གི་གློ་བུར་བའི་ཟས་ཞེས་བྱ་བ་ནས་དབྱར་གྱི་གོས་རས་ཆེན་འགྱུར་རོ་༎ ། དང་། དགེ་སློང་མས་ཁྲུས་རས་ཞེས་བྱ་བའི་བར་གོང་མ་བཞིན་དུ་སྟེ་འགྱུར་རོ་༎ ། དང་། ། ཐོས་ནས་ཀྱང་དགའ་བ་དང་། རབ་ཏུ་དགའ་བ་རྒྱ་ཆེན་པོ་དགེ་བ་ངེས་པར་འབྱུང་བ་དང་ལྡན་པ་ཐོབ་པར་འགྱུར་ལགས་སོ་༎ དེ་ནས་བཅོམ་ལྡན་འདས་ཀྱིས་རི་དབ༹གས་འཛིན་གྱི་མ་ས་ག་མ་ལ་ཆོས་དང་ལྡན་པའི་གཏམ་གྱིས་ཡང་དག་པར་བསྟན་། ཡང་དག་པར་འཛིན་དུ་འཇུག་། ཡང་དག་པར་གཟེངས་བསྟོད་། ཡང་དག་པར་རབ་ཏུ་དགའ་བར་མཛད་ནས་གདན་ལས་བཞེངས་ཏེ་གཤེགས་སོ་༎ དེ་ནས་བཅོམ་ལྡན་འདས་མཉན་ཡོད་དུ་ཇི་ཙམ་བཞེད་ཀྱི་བར་དུ་བཞུགས་ནས་ཡངས་པ་ཅན་གང་ན་བ་དེར་རྒྱུ་ཞིང་༄༡༣༠ཨ་༌༎ གཤེགས་ཏེ་། རིམ་གྱིས་རྒྱུ་ཞིང་གཤེགས་པ་ན་ཡངས་པ་ཅན་དུ་བྱོན་ནས་། ཡངས་པ་ཅན་གྱི་སྤྲེའུ་རྫིང་གི་འགྲམ་གྱི་ཁང་པ་བརྩེགས་པ་ན་བཞུགས་སོ་༎ དེ་ནས་བཅོམ་ལྡན་འདས་སྔ་དྲོ་ན་བཟའ་བཤམ་ཐབས་མནམས་། ཆོས་གོས་དང་ལྷུང་བཟེད་བསྣམས་ནས་ཡངས་པ་ཅན་དུ་བསོད་སྙོམས་ལ་ཞུགས་སོ་༎ དེའི་ཚེ་དགེ་སློང་རབ་ཏུ་མང་པོ་ཀུན་དགའ་ར་བའི་སྒོ་ན་གནས་མལ་མི་གཙང་བས་གོས་པ་རྣམས་འཁྲུ་བ་དང་། སྐེམ་པ་དང་། འདིང་བར་བྱེད་དོ་༎ བཅོམ་ལྡན་འདས་ཀྱིས་དགེ་སློང་རབ་ཏུ་མང་པོ་ཀུན་དགའ་ར་བའི་སྒོ་ན་གནས་མལ་མི་གཙང་བས་གོས་པ་རྣམས་འཁྲུ་བ་དང་། སྐེམ་པ་དང་། འདིང་བར་བྱེད་པ་གཟིགས་སོ་༎ གཟིགས་ནས་ཀྱང་ཡང་འདི་སྙམ་དུ་དགོངས་ཏེ་། བྲམ་ཟེ་དང་ཁྱིམ་བདག་དད་པ་ཅན་དག་པགས་པ་དང་། ཤ་དང་། ཁྲག་ཟད་ཟད་དུ་སྦྱིན་པར་བཏང་ཞིང་བསོད་ནམས་བྱས་པ་གང་ཡིན་པ་དེ་ལ་དགེ་སློང་རྣམས་བག་མེད་ཅིང་མ་བརྟགས་པར་སྤྱོད་པར་བྱེད་དོ་༎ སྙམ་དུ་དགོངས་ནས་ཡངས་པ་ཅན་དུ་བསོད་སྙོམས་སྤྱད་དེ་ཞལ་ཟས་ཀྱི་བྱ་བ་མཛད་ནས་ཟས་ཕྱི་མའི་བསོད་སྙོམས་སྤངས་ཤིང་། ལྷུང་བཟེད་དང་། ན་བཟའ་ཆོས་གོས་མཁོས་སུ་ཕབས་ནས་ཞབས་བསིལ་ཏེ་། ནང་དུ་ཡང་དག་འཇོག་ལ་གཙུག་ལག་ཁང་དུ་ཞུགས་སོ་༎ དེ་ནས་བཅོམ་ལྡན་འདས་དགོངས་ཀ་ནང་དུ་ཡང་དག་འཇོག་ལས་བཞེངས་ནས་དགེ་སློང་གི་དགེ་འདུན་གྱི་གུང་ལ་གདན་༄༡༣༠བ་བཤམས་པ་ཉིད་ལ་བཞུགས་སོ་༎ བཞུགས་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་། དགེ་སློང་དག་། འདིར་སྔ་དྲོ་ཤམ་ཐབས་བགོས་། ལྷུང་བཟེད་དང་ཆོས་གོས་ཐོགས་ཏེ་ཡངས་པ་ཅན་དུ་བསོད་སྙོམས་ལ་ཞུགས་པ་ལས་། ངས་དགེ་སློང་རབ་ཏུ་མང་པོ་དག་ཀུན་དགའ་ར་བའི་སྒོ་ན་གནས་མལ་མི་གཙང་བས་གོས་པ་རྣམས་འཁྲུ་བ་དང་། སྐེམ་པ་དང་། འདིང་བར་བྱེད་པར་མཐོང་ངོ་༎ མཐོང་ནས་ཀྱང་འདི་སྙམ་དུ་དགོངས་ཏེ་། བྲམ་ཟེ་དང་། ཁྱིམ་བདག་དད་པ་ཅན་དག་པགས་པ་དང་། ཤ་དང་། ཁྲག་ཟད་ཟད་དུ་སྦྱིན་པར་བཏང་ཞིང་བསོད་ནམས་བྱས་པ་གང་ཡིན་པ་དེ་ལ་དགེ་སློང་རྣམས་བག་མེད་ཅིང་མ་བརྟགས་པར་སྤྱོད་པར་བྱེད་དོ་༎ དགེ་སློང་དག་། དད་པས་བྱིན་པ་ལ་བག་ཡོད་པར་སྤྱོད་པ་དང་། དུས་སུ་སྤྱོད་པ་དང་། སྐབས་སྐབས་སུ་སྤྱོད་པ་དང་། བརྟགས་ཏེ་སྤྱོད་པ་དང་། ཅུང་ཟད་སྤྱོད་པ་ནི་། ལེགས་སོ་ལེགས་སོ་༎ དེ་ནས་བཅོམ་ལྡན་འདས་ཀྱིས་དད་པས་བྱིན་པ་ལ་བག་ཡོད་པས་སྤྱད་པར་བྱ་བའི་བསྔགས་པ་གསུངས་ནས་། དགེ་སློང་རྣམས་ལ་བཀའ་སྩལ་པ་། དགེ་སློང་དག་། དེ་ལྟ་བས་ན་། དགེ་འདུན་གྱི་གནས་མལ་ལ་གདིང་བ་མེད་པར་ལོངས་སྤྱད་པར་མི་བྱའོ་༎ གནས་མལ་མི་གཙང་བས་གོས་ན་། དེའི་མོད་ཁོ་ན་ལ་བཀྲུ་བར་བྱ་སྟེ་། གཞན་དུ་འགལ་ཚབས་ཅན་དུ་འགྱུར་རོ་༎ དེ་ནས་བཅོམ་ལྡན་འདས་སྔ་དྲོ་བཟའ་ཤམ་ཐབས་མནབས་། ལྷུང་བཟེད་དང་ཆོས་གོས་བསྣམས་༄༡༣༡ཨ་༌༎ ནས་ཞབས་འབྲིང་བྱེད་པའི་དགེ་སློང་ཚེ་དང་ལྡན་པ་ཀུན་དགའ་བོ་དང་། ཡངས་པ་ཅན་དུ་བསོད་སྙོམས་ལ་ཞུགས་པ་ལས་བཅོམ་ལྡན་འདས་ཀྱིས་མི་རྒྱབ་ནག་པོར་གྱུར་པ་ཞིག་རིང་པོ་ཁོ་ན་ནས་གཟིགས་སོ་༎ གཟིགས་ནས་ཀྱང་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ་། ཀུན་དགའ་བོ་། ཁྱོད་ཀྱིས་མི་རྒྱབ་ནག་པོ་ཕ་བི་མཐོང་ངམ་། བཙུན་པ་། མཐོང་ལགས་སོ་༎ ཀུན་དགའ་བོ་། མི་ཕ་བི་ནི་། ཡང་དག་པར་རྫོགས་པའི་སངས་རྒྱས་འོད་སྲུང་གི་གསུང་རབ་ལ་རབ་ཏུ་བྱུང་བར་གྱུར་ཏེ་། དེ་ནས་འདིས་དགེ་འདུན་གྱི་གནས་མལ་ལ་། མིང་ཙམ་གྱི་གདིང་བ་དང་། དྲི་མ་ཅན་གྱི་གདིང་བ་དང་། ཤུར་བུ་དང་། རྒྱ་ཅང་དང་། ལྕུག་གུའི་གདིང་བས་བཏིང་ནས་ལོངས་སྤྱད་པ་དེའི་ལས་ཀྱི་རྣམ་པར་སྨིན་པས་ཚེ་རབས་ལྔ་བརྒྱར་རྒྱབ་ནག་པོར་གྱུར་ཏོ་༎ ད་དུང་ཡང་འདི་རྒྱབ་ནག་པོར་གྱུར་ཏོ་༎ ཞེས་རིག་པར་མཛད་ནས་། ཡངས་པ་ཅན་དུ་བསད་སྙོམས་མཛད་དོ་ཞེས་བྱ་བ་ནས་ནང་དུ་ཡང་དག་འཇོག་ལས་བཞེངས་ནས་ཞེས་བྱ་བའི་བར་གོང་མ་བཞིན་དུའོ་༎ དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ་༎ བཞུགས་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་། དགེ་སློང་དག་། དེ་རིང་ང་སྔ་དྲོ་ཤམ་ཐབས་བགོས་། ལྷུང་བཟེད་དང་ཆོས་གོས་ཐོགས་ཏེ་། ཡངས་པ་ཅན་དུ་བསོད་སྙོམས་ལ་ཞུགས་པ་ལས་། ༄༡༣༡བ་དེ་ན་ངས་མི་རྒྱབ་ནག་པོར་འདུག་པ་ཞིག་མཐོང་སྟེ་། དེ་ནི་ཡང་རྫོགས་པའི་སངས་རྒྱས་འོད་སྲུང་གི་གསུང་རབ་ལ་དགེ་སློང་དུ་གྱུར་པ་ལས་། དེ་ནས་དེས་དགེ་འདུན་གྱི་གནས་མལ་ལ་མིང་ཙམ་གྱི་གདིང་བ་དང་ཞེས་བྱ་བ་ནས་ཚེ་རབས་ལྔ་བརྒྱའི་བར་དུ་རྒྱབ་ནག་པོར་གྱུར་ཏོ་ཞེས་བྱ་བའི་བར་གོང་མ་བཞིན་དུའོ་༎ དགེ་སློང་དག་། དེ་ལྟ་བས་ན་། དགེ་སློང་རྣམས་ཀྱིས་དེང་ཕན་ཆད་མིང་ཙམ་གྱི་གདིང་བ་དང་། དྲི་མ་ཅན་གྱི་གདིང་བས་དགེ་འདུན་གྱི་གནས་མལ་ལ་ལོངས་སྤྱད་པར་མི་བྱའོ་༎ ལོངས་སྤྱད་ན་། འགལ་ཚབས་ཅན་དུ་འགྱུར་རོ་༎ འོན་ཀྱང་གདིང་བ་གཉིས་ཀྱིས་ལོངས་སྤྱད་པར་བྱ་སྟེ་། སྟུག་ན་ནི་། རིམ་གཅིག་གིས་སོ་༎ སེང་བ་ཞིག་ན་ནི་། རིམ་གཉིས་ཀྱིས་སོ་༎ དགེ་སློང་རྣམས་གདིང་བ་བཀྲ་ཞིང་བཀྲ་བ་ཁ་ཚར་མ་བཅད་པ་དག་འཆང་བར་བྱེད་པ་བྲམ་ཟེ་དང་། ཁྱིམ་བདག་རྣམས་ཀྱིས་མཐོང་ནས་སྨོད་པར་བྱེད་། གཞོགས་འཕྱས་བྱེད་། ཁ་ཟེར་བར་བྱེད་ནས་། བཅོམ་ལྡན་འདས་ཀྱིས་བཀའ་སྩལ་པ་། སྔོན་པོའམ་། འདམ་ཁའམ་། ཁ་བསྒྱུར་བའི་གདིང་བ་གྲིས་དྲས་པ་བཅང་བར་བྱ་སྟེ་། གཞན་དུ་ན་། འགལ་ཚབས་ཅན་དུ་འགྱུར་རོ་༎ དགེ་སློང་ཞིག་ག-ཡན་པའི་ནད་ཀྱིས་ཉེན་པས་། དེའི་ཆོས་གོས་རྣམས་རྣག་དང་ཁྲག་གིས་རེག་ནས་དྲི་མི་ཞིམ་པ་སྦྲང་མ་རྣམས་འདུ་ཞིང་དེ་བསོད་སྙོམས་ལ་ཞུགས་པ་དེ་བྲམ་ཟེ་དང་ཁྱིམ་བདག་རྣམས་ཀྱིས་མཐོང་ནས་སྨོད་པར་བྱེད་། གཞོགས་འཕྱས་བྱེད་། ཁ་ཟེར་བར་༄༡༣༢ཨ་༌༎ བྱེད་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དེ་ལྟ་བས་ན་རྗེས་སུ་གནང་སྟེ་། ག-ཡན་པ་དགབ་པ་བཅང་བར་བྱ་སྟེ་། ཞག་ལྔའམ་། དྲུག་ལོན་ནས་བཀྲུ་བར་བྱའོ་༎ གཞན་དུ་ན་། འགལ་ཚབས་ཅན་དུ་འགྱུར་རོ་༎ དགེ་སློང་མཛེ་ནད་ཀྱིས་ཉེན་པ་དག་དགེ་འདུན་གྱི་གནས་མལ་དང་། ཁྱམས་དང་། རྫིང་དང་། སྒོ་ཁང་དང་། བང་རིམ་དང་། འཆག་ས་རྣམས་དང་། ཤིང་དྲུང་གི་གནས་རྣམས་ནི་དྲི་མི་ཞིམ་པ་དང་། སྦྲང་མ་རྣམས་འཁོར་བས་གནས་ཤིང་ལོངས་སྤྱོད་པར་བྱེད་པ་དེ་དག་། བྲམ་ཟེ་དང་། ཁྱིམ་བདག་རྣམས་ཀྱིས་མཐོང་ནས་སྨོད་པར་བྱེད་། གཞོགས་འཕྱས་བྱེད་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། དགེ་སློང་མཛེ་ནད་ཀྱིས་ཐེབས་པ་རྣམས་ཀྱི་ཕྱིར་ངས་ཀུན་དུ་སྤྱོད་པའི་ཆོས་དག་བཅའ་བར་བྱ་སྟེ་། དགེ་སློང་མཛེ་ནད་ཀྱིས་ཐེབས་པས་། དགེ་འདུན་གྱི་གནས་མལ་དང་། གནས་ཁང་ལ་ལོངས་སྤྱད་པར་མི་བྱ་། ཁྱམས་རྣམས་དང་། ཇི་སྐད་དུ་བསྒྲགས་པའི་ཁྱམས་ལ་སོགས་པར་གནས་པར་མི་བྱ་། དགེ་འདུན་གྱི་ཆབ་ཁུངས་ས་དང་། སྣམ་ཕྱི་སར་འཇུག་པར་མི་བྱ་ཞིང་། དགེ་འདུན་གྱིས་དེ་ལ་གནས་དབེན་པ་བྱིན་ནས་རིམ་གྲོ་བྱའོ་༎ དགེ་སློང་མཛེ་ནད་ཀྱིས་ཐེབས་པས་། ཀུན་དུ་སྤྱོད་པའི་ཆོས་ཇི་ལྟར་༄༡༣༢བ་བཅས་པ་བཞིན་ཡང་དག་པར་བླངས་ཏེ་འཇུག་པར་མི་བྱེད་ན་། འགལ་ཚབས་ཅན་དུ་འགྱུར་རོ་༎༎ འདུལ་བ་གཞི་། བམ་པོ་རེ་བཞི་པ་། སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ་། བཙུན་པ་། བདེ་བར་གཤེགས་པའི་ན་བཟའ་ཆོས་གོས་ལྷག་པར་བཅང་དུ་རུང་ལགས་སམ་། ཉེ་བར་འཁོར་། མི་རུང་ངོ་༎ བཙུན་པ་། མོན་དར་གྱི་ཆོས་གོས་གསུམ་དུ་བྱིན་གྱིས་བརླབས་ནས་ཆོས་གོས་ལྷག་པར་བྱིན་གྱིས་བརླབས་ཏེ་བཅང་དུ་རུང་ལགས་སམ་། ཉེ་བར་འཁོར་། ཅི་དགར་ཟད་དེ་། དེ་བཞིན་དུ་འདོད་པ་བཞིན་དུ་བལ་དང་ཤ་ནའི་རས་ལ་ཡང་རུང་ངོ་༎ སྡོམ་ལ་། གསོ་མ་སྐྲ་ཡི་ཆོས་གོས་དང་༎ གཅེར་བུ་སྐྲ་འབལ་ལོ་མའི་གོས་༎ མཐང་གོས་བཅས་དང་ག-ཡང་གཞི་དང་༎ གསོ་རས་སེང་རས་པ་ཆར་སྔོ་༎ གླེང་གཞི་ནི་། མཉན་ཡོད་ནའོ་༎ དགེ་སློང་ཞིག་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ་། ཕྱོགས་གཅིག་ཏུ་འདུག་ནས་། བཅོམ་ལྡན་འདས་ལ་དགེ་སློང་དེས་འདི་སྐད་ཅེས་གསོལ་ཏོ་༎ བཙུན་པ་། བདག་གསོ་མའི་ཆོས་གོས་འཆང་བར་འཚལ་ལོ་༎ བཅོམ་ལྡན་འདས་ཀྱིས་བཀའ་སྩལ་པ་། སྐྱེས་བུ་གཏི་མུག་། འདི་ལྟ་སྟེ་། གསོ་མའི་ཆོས་གོས་འདི་ནི་། མུ་སྟེགས་པའི་རྟགས་ཡིན་ནོ་༎ དེ་ལྟ་བས་ན་། དགེ་སློང་གིས་གསོ་མའི་ཆོས་གོས་བཅང་བར་མི་བྱའོ་༎ བཅངས་༄༡༣༣ཨ་༌༎ ན་། འགལ་ཚབས་ཅན་དུ་འགྱུར་རོ་༎ ཡང་དགེ་སློང་ཞིག་འོངས་ནས་། བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཅོམ་ལྡན་འདས་བདག་གིས་སྐྲའི་ཆོས་གོས་འཆང་བར་འཚལ་ལོ་༎ བཅོམ་ལྡན་འདས་ཀྱིས་བཀའ་སྩལ་པ་། སྐྱེས་བུ་གཏི་མུག་། འདི་ནི་། མུ་སྟེགས་པའི་རྟགས་ཡིན་ནོ་༎ ཞེས་བྱ་བ་ནས་འགལ་ཚབས་ཅན་དུ་འགྱུར་རོ་༎ ཞེས་བྱ་བའི་བར་གོང་མ་བཞིན་དུའོ་༎ ཡང་དགེ་སློང་ཞིག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། བདག་གཅེར་བུ་བགྱིད་པར་འཚལ་ལོ་༎ བཅོམ་ལྡན་འདས་ཀྱིས་བཀའ་སྩལ་པ་། སྐྱེས་བུ་གཏི་མུག་། འདི་ལྟ་སྟེ་། གཅེར་བུ་འདི་ནི་། མུ་སྟེགས་པའི་རྟགས་ཡིན་ནོ་༎ གཞན་ཡང་ངས་ཆོས་གོས་གསུམ་རྗེས་སུ་གནང་ན་། ཅིའི་ཕྱིར་ཁྱོད་གཅེར་བུ་བྱེད་། དེ་ལྟ་བས་ན་། དགེ་སློང་གིས་གཅེར་བུ་མི་བྱའོ་༎ བྱས་ན་། ཉེས་པ་སྦོམ་པོར་འགྱུར་རོ་༎ དེ་ནས་དགེ་སློང་དེ་གཅེར་བུ་མ་གནང་བ་དང་བསླབ་པ་རྣམས་སྤངས་ཏེ་ཉམས་པར་གྱུར་ཏོ་༎ དགེ་སློང་རྣམས་ཐེ་ཚོམ་སྐྱེས་ནས་། ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ་། བཙུན་པ་། དགེ་སློང་འདི་། གཅེར་བུ་མ་གནང་བ་དང་བསླབ་པ་རྣམས་སྤངས་ཏེ་ཉམས་པར་གྱུར་པ་ལ་གཟིགས་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ད་ལྟར་འབའ་ཞིག་ཏུ་མ་ཟད་དེ་། ཇི་ལྟར་འདས་པའི་དུས་ན་ཡང་འདི་ཉིད་ངོ་ཚ་མེད་༄༡༣༣བ་པའི་སྐྱོན་གྱིས་ཆུང་མ་མ་ཐོབ་པ་དེ་ཉོན་ཅིག་། དགེ་སློང་དག་། སྔོན་བྱུང་བ་། ངང་པའི་རྒྱལ་པོ་ཡུལ་འཁོར་སྐྱོང་ཞེས་བྱ་བ་བྱུང་སྟེ་། དེའི་བུ་མོ་རང་ཁྱིམ་ཐབ་ཚོལ་ལོ་༎ ཞེས་ཡུལ་ཕྱོགས་སྣ་ཚོགས་ན་གནས་པའི་བྱ་རྣམས་ཀྱིས་ཐོས་ནས་འདུས་པར་གྱུར་ཏོ་༎ སོ་སོ་ནས་བསམ་པ་། དེའི་ཁྱིམ་ཐབ་ཏུ་བདག་འགྱུར་རོ་༎ སྙམ་མོ་༎ དེས་རྨ་བྱ་ཞིག་མཐོང་ནས་དེས་སྨྲས་པ་། འདི་ནི་། བདག་གི་ཁྱིམ་ཐབ་ཏུ་འགྱུར་རོ་༎ དེ་ལ་གཞན་དག་གིས་འདིས་ཁྱོད་ཁྱིམ་ཐབ་ཏུ་འདམ་མོ་༎ ཞེས་སྨྲས་པ་དང་། སོ་སོ་ནས་དེས་མཇུག་མ་བསྒྲེངས་ནས་གར་བྱེད་པར་བརྩམས་པ་དང་། ཡུལ་འཁོར་སྐྱོང་གིས་མཐོང་ནས་སྨྲས་པ་། འདི་ནི་། ཅི་ཞིག་གི་ཕྱིར་གར་བྱེད་། གཞན་དག་གིས་སྨྲས་པ་། ཁྱོད་ཀྱི་བུ་མོའི་ཁྱིམ་ཐབ་ཏུ་གྱུར་པས་སོ་༎ དེས་སྨྲས་པ་། ངོ་ཚ་དང་ཁྲེལ་དང་མི་ལྡན་པས་། འདི་ལ་བདག་གི་བུ་མོ་མི་སྦྱིན་ནོ་༎ ཞེས་པ་རྨ་བྱ་དེས་ཐོས་ནས་། ཡུལ་འཁོར་སྐྱོང་གི་དྲུང་དུ་སོང་ནས་ཚིགས་སུ་བཅད་དེ་སྨྲས་པ་། དབྱངས་སྙན་ཡིད་འོང་ཁ་དོག་མཛེས་པ་དང་༎ འདབ་མ་འདོམ་གང་ཚད་ལྡན་མགྲིན་པ་ནི་༎ ནོར་བུ་བེཨེ་དའུརྱ་དང་འདྲ་གྱུར་ན་༎ ཅི་སླད་ཁྱོད་ཀྱི་སྲས་མོ་བདག་མི་སྩལ་༎ ཡུལ་འཁོར་སྐྱོང་གིས་སྨྲས་པ་། དབྱངས་སྙན་ཡིད་འོང་ཁ་དོག་མཛེས་པ་དང་༎ འདབ་མ་འདོམ་གང་ཚད་ལྡན་མགྲིན་པ་ནི་༎ ནོར་བུ་བེཨེ་དའུརྱ་དང་འདྲ་གྱུར་ཀྱང་༎ འཛེམ་མེད་སྐྱོན་གྱིས་ཁྱོད་ལ་མི་སྦྱིན་ནོ་༎ དགེ་སློང་དག་། ཇི་སྙམ་དུ་སེམས་། དེའི་ཚེ་དེའི་དུས་༄༡༣༤ཨ་༌༎ ཀྱི་རྨ་བྱ་གང་ཡིན་པ་དེ་ནི་། དགེ་སློང་འདི་ཉིད་ཡིན་ཏེ་། དེ་ན་ཡང་འདི་ངོ་ཚ་མེད་པའི་སྐྱོན་གྱིས་ཆུང་མ་མ་ཐོབ་ནས་སྡུག་བསྔལ་ཞིང་ཡིད་མི་བདེ་ནས་བྱའི་ཚོགས་ཀྱི་ནང་ནས་བྱུང་ངོ་༎ ད་ལྟའི་ཡང་འདིས་གཅེར་བུ་མ་གནང་ནས་སྡུག་བསྔལ་ཞིང་ཡིད་མི་བདེ་བས་དགེ་སློང་གི་ཚོགས་ཀྱི་ནང་ནས་བྱུང་ངོ་༎ ཡང་དགེ་སློང་ཞིག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། བདག་སྐྲ་འབལ་བར་འཚལ་ལོ་༎ བཅོམ་ལྡན་འདས་ཀྱིས་བཀའ་སྩལ་པ་། ངས་འབྲེག་པར་རྗེས་སུ་གནང་ན་། ཅིའི་ཕྱིར་ཁྱོད་སྐྲ་འབལ་། སྐྱེས་བུ་གཏི་མུག་། འདི་ལྟ་སྟེ་། སྐྲ་འབལ་བ་འདི་ནི་། མུ་སྟེགས་པའི་བརྟུལ་ཞུགས་ཡིན་ནོ་༎ དེ་ལྟ་བས་ན་། དགེ་སློང་གིས་སྐྲ་འབལ་བར་མི་བྱའོ་༎ འབལ་ན༏་འགལ་ཚབས་ཅན་དུ་འགྱུར་རོ་༎ ཡང་དགེ་སློང་ཞིག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། བདག་ལོ་མའི་བགོ་བ་འཆང་བར་འཚལ་ལོ་༎ བཅོམ་ལྡན་འདས་ཀྱིས་བཀའ་སྩལ་པ་། སྐྱེས་བུ་གཏི་མུག་། འདི་ནི་། མུ་སྟེགས་པའི་བརྟུལ་ཞུགས་ཡིན་ནོ་༎ ཞེས་བྱ་བ་ནས་འགལ་ཚབས་ཅན་དུ་འགྱུར་རོ་༎ ཞེས་བྱ་བའི་བར་གོང་མ་བཞིན་དུའོ་༎ ཡང་དགེ་སློང་ཞིག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། བདག་བླ་གོས་མཐང་གོས་དང་བཅས་པས་འཚོ་བར་འཚལ་ལོ་༎ བཅོམ་༄༡༣༤བ་ལྡན་འདས་ཀྱིས་བཀའ་སྩལ་པ་། སྐྱེས་བུ་གཏི་མུག་། ངས་ཆོས་གོས་གསུམ་རྗེས་སུ་གནང་ན་། ཅིའི་ཕྱིར་ཁྱོད་བླ་གོས་མཐང་གོས་དང་བཅས་པས་འཚོ་བར་བྱེད་། དེ་ལྟ་བས་ན་། དགེ་སློང་གི་བླ་གོས་མཐང་གོས་དང་བཅས་པའི་ཆོས་གོས་ཀྱིས་འཚོ་བར་མི་བྱའོ་༎ འཚོ་བར་བྱེད་ན་། འགལ་ཚབས་ཅན་དུ་འགྱུར་རོ་༎༎ ཡང་དགེ་སློང་ཞིག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། བདག་ག-ཡང་གཞི་འཆང་བར་འཚལ་ལོ་༎ བཅོམ་ལྡན་འདས་ཀྱིས་བཀའ་སྩལ་པ་། གཏི་མུག་། འདི་ནི་། མུ་སྟེགས་པའི་རྒྱལ་མཚན་ཡིན་ནོ་༎ ཞེས་བྱ་བ་ནས་འགལ་ཚབས་ཅན་དུ་འགྱུར་རོ་༎ ཞེས་བྱ་བའི་བར་གོང་མ་བཞིན་དུའོ་༎ ཡང་དགེ་སློང་ཞིག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ༏་བདག་གསོ་མའི་སེང་རས་ཀྱི་ཆོས་གོས་འཆང་བར་འཚལ་ལོ་༎ བཅོམ་ལྡན་འདས་ཀྱིས་བཀའ་སྩལ་པ་། འདི་ནི་། མུ་སྟེགས་ཀྱི་རྒྱལ་མཚན་ཡིན་ནོ་༎ ཞེས་བྱ་བ་ནས་འགལ་ཚབས་ཅན་དུ་འགྱུར་རོ་༎ ཞེས་བྱ་བའི་བར་གོང་མ་བཞིན་དུའོ་༎ ཡང་དགེ་སློང་ཞིག་གིས་བཅོམ་ལྡན་འདས་ལ་འདི་སྐད་ཅེས་གསོལ་པ་། བཙུན་པ་། བདག་པ་ཆར་འཆང་བར་འཚལ་ལོ་༎ བཅོམ་ལྡན་འདས་ཀྱིས་བཀའ་སྩལ་པ་། སྐྱེས་བུ་གཏི་མུག་། འདི་ལྟ་སྟེ་། པ་ཆར་འདི་ནི་། ཁྱིམ་པའི་ཆོས་ཡིན་ཏེ་ཞེས་བྱ་བ་ནས་འགལ་ཚབས་ཅན་དུ་འགྱུར་རོ་༎ ཞེས་བྱ་བའི་བར་གོང་མ་བཞིན་༄༡༣༥ཨ་༌༎ དུའོ་༎ ཡང་དགེ་སློང་ཞིག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། བདག་ཆོས་གོས་ཐམས་ཅད་སྔོན་པོར་འཆང་བར་འཚལ་ལོ་༎ བཅོམ་ལྡན་འདས་ཀྱིས་བཀའ་སྩལ་པ་། འདི་ནི་། ཁྱིམ་པ་འཆང་བར་བྱེད་དོ་༎ དེ་ལྟ་བས་ན་། དགེ་སློང་གིས་ཆོས་གོས་ཐམས་ཅད་སྔོན་པོར་བཅང་བར་མི་བྱའོ་༎ ཞེས་བྱ་བ་ནས་འགལ་ཚབས་ཅན་དུ་འགྱུར་རོ་༎ ཞེས་བྱ་བའི་བར་གོང་མ་བཞིན་དུའོ་༎ དེ་བཞིན་དུ་ཐམས་ཅད་སེར་བའམ་། ཐམས་ཅད་དམར་བའམ་། དཀར་བ་ནི་། རུང་བ་མ་ཡིན་པ་ཉིད་དོ་༎ སྡོམ་ལ་། ཁ་ཚར་རིང་དང་གདེངས་ཀ་དང་༎ རལ་ག་གཙུག་ཏོར་ཐོད་དང་ནི་༎ ར་བལ་གོས་དང་རྡ་བལ་ཀླམ་༎ མཆིན་ནད་ཀུན་དགའ་མཐང་གོས་བཅས་༎ ཡང་དགེ་སློང་ཞིག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། བདག་ཁ་ཚར་རིང་པོའི་ཆོས་གོས་འཆང་བར་འཚལ་ལོ་༎ བཅོམ་ལྡན་འདས་ཀྱིས་བཀའ་སྩལ་པ་། འདི་ནི་། མུ་སྟེགས་པའི་རྟགས་ཡིན་ནོ༏་༏ཞེས་བྱ་བ་ནས་འགལ་ཚབས་ཅན་དུ་འགྱུར་རོ་༎ ཞེས་བྱ་བའི་བར་གོང་མ་བཞིན་དུའོ་༎ ཡང་དགེ་སློང་ཞིག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ༏་བདག་ཁ་ཚར་གདེངས་ཀ་ལྟ་བུའི་ཆོས་གོས་འཆང་བར་འཚལ་ལོ་༎ བཅོམ་ལྡན་འདས་ཀྱིས་བཀའ་སྩལ་པ་༎ སྐྱེས་བུ་གཏི་མུག་། འདི་ནི་། མུ་སྟེགས་པའི་རྟགས་ཡིན་ནོ་༎ ༄༡༣༥བ་ཞེས་བྱ་བ་ནས་འགལ་ཚབས་ཅན་དུ་འགྱུར་རོ་༎ ཞེས་བྱ་བའི་བར་གོང་མ་བཞིན་དུའོ་༎ ཡང་དགེ་སློང་ཞིག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། བདག་རལ་ག་འཆང་བར་འཚལ་ལོ་༎ བཅོམ་ལྡན་འདས་ཀྱིས་བཀའ་སྩལ་པ་། སྐྱེས་བུ་གཏི་མུག་། འདི་ནི་། ཁྱིམ་པའི་རྟགས་ཡིན་ནོ་༎ ཞེས་བྱ་བ་ནས་འགལ་ཚབས་ཅན་དུ་འགྱུར་རོ་༎ ཞེས་བྱ་བའི་བར་གོང་མ་བཞིན་ནོ་༎ ཡང་དགེ་སློང་ཞིག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། བདག་གཙུག་ཏོར་བགྱིད་པར་འཚལ་ལོ་༎ བཅོམ་ལྡན་འདས་ཀྱིས་བཀའ་སྩལ་པ་། སྐྱེས་བུ་གཏི་མུག་། འདི་ནི་། ཁྱིམ་པའི་རྟགས་ཡིན་ནོ་༎ ཞེས་བྱ་བ་ནས་འགལ་ཚབས་ཅན་དུ་འགྱུར་རོ་༎ ཞེས་བྱ་བའི་བར་གོང་མ་བཞིན་དུའོ་༎ ཡང་དགེ་སློང་ཞིག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། བདག་ཐོད་འཆང་བར་འཚལ་ལོ་༎ བཅོམ་ལྡན་འདས་ཀྱིས་བཀའ་སྩལ་པ་། སྐྱེས་བུ་གཏི་མུག་། འདི་ནི་། ཁྱིམ་པའི་རྟགས་ཡིན་ནོ་༎ ཞེས་བྱ་བ་ནས་འགལ་ཚབས་ཅན་དུ་འགྱུར་རོ་༎ ཞེས་བྱ་བའི་བར་གོང་མ་བཞིན་དུའོ་༎ ཡང་དགེ་སློང་ཞིག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། བདག་ར་བལ་གྱི་གོས་བཅང་བར་འཚལ་ལོ་༎ བཅོམ་ལྡན་འདས་ཀྱིས་བཀའ་སྩལ་པ་། སྐྱེས་བུ་གཏི་མུག་། འདི་ནི་། ཁྱིམ་པའི་རྟགས་ཡིན་ནོ་༎ ཞེས་བྱ་བ་ནས་འགལ་ཚབས་ཅན་༄༡༣༦ཨ་༌༎ དུ་འགྱུར་རོ་༎ ཞེས་བྱ་བའི་བར་གོང་མ་བཞིན་དུའོ་༎ ཡང་དགེ་སློང་ཞིག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། བདག་རྔ་བལ་གྱི་ཀླམ་འཆང་བར་འཚལ་ལོ་༎ བཅོམ་ལྡན་འདས་ཀྱིས་བཀའ་སྩལ་པ་། སྐྱེས་བུ་གཏི་མུག་། འདི་ནི་། ཁྱིམ་པའི་རྟགས་ཡིན་ནོ་༎ ཞེས་བྱ་བ་ནས་འགལ་ཚབས་ཅན་དུ་འགྱུར་རོ༏་༏ཞེས་བྱ་བའི་བར་གོང་མ་བཞིན་དུའོ་༎ ཚེ་དང་ལྡན་པ་ཀུན་དགའ་མཆིན་ནད་ཅན་། དགེ་སློང་མེད་པའི་གནས་སྒོ་འཕར་མེད་པ་ཞིག་ཏུ་དབྱར་གནས་པར་དམ་བཅས་ཏེ་། དེ་ཕྱི་རོལ་ཏུ་བྱུང་བ་དང་། དེའི་སྣམ་སྦྱར་རྐུན་པོས་ཁྱེར་རོ་༎ ཞེས་བྱ་བའི་བར་དུ་སྟེ་། དེའི་ཕྱིར་བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་གིས་དགེ་སློང་མེད་པའི་གནས་སྒོ་འཕར་མེད་པར་དབྱར་གནས་པར་དམ་མི་བཅའ་ཞིང་། སྣམ་སྦྱར་མེད་པར་གང་དུ་ཡང་འགྲོ་བར་མི་བྱའོ་༎ སོང་ན་། འགལ་ཚབས་ཅན་དུ་འགྱུར་རོ་༎ ཚེ་དང་ལྡན་པ་ཀུན་དགའ་བོ་མཆིན་ནད་ཅན་ན་བ་དེའི་ནད་ག-ཡོག་ཚེ་དང་ལྡན་པ་ཀུན་དགའ་བོ་བྱེད་པ་ལས་ཆར་བབ་པ་དང་། དེ་སྣམ་སྦྱར་གྱོན་ཏེ་འགྲོ་བའི་སྤྲོ་བ་མེད་ནས་། བཅོམ་ལྡན་འདས་ཀྱིས་བཀའ་སྩལ་པ་། མཐང་གོས་བླ་གོས་སུ་བཅས་པས་འགྲོ་བར་བྱའོ་༎ གཞན་ཡང་སྣམ་སྦྱར་གཞག་ཏུ་རུང་བ་ནི་། ལྔ་སྟེ་། དགེ་སློང་དང་བཅས་པའི་གནས་སྒོ་འཕར་དང་བཅས་པ་༄༡༣༦བ་དང་། ཆར་བབ་པའམ་ཆར་འབབ་ཏུ་དོགས་པ་དང་། འབབ་ཆུའི་ཕ་རོལ་ཏུ་འགྲོ་བར་འདོད་པ་དང་། སྲ་བརྐྱང་བཏིང་བའི་གནས་དང་། དགེ་འདུན་གྱིས་གནང་བ་བྱིན་པར་གྱུར་པའོ་༎ བར་སྡོམ་གྱི་ཚིགས་སུ་བཅད་པ་། དབྱར་དང་དགེ་ཚུལ་ཉིད་དག་གི་། འབྱུང་བ་གཉིས་པོ་དག་དང་ནི་༎ རྙེད་པ་ཆུང་དང་འགྱོད་པ་དང་༎ དགེ་འདུན་རྙེད་དང་དེ་དེ་ཡིན་༎ བཅོམ་ལྡན་འདས་ཀྱིས་དགེ་སློང་རྣམས་ཀྱིས་ཆོས་གོས་ཀྱི་རྙེད་པ་སྦྱིན་པར་བྱའོ་ཞེས་གསུངས་ན་། དགེ་སློང་རྣམས་ཀྱིས་དགག་དབྱེ་བྱས་པའི་མོད་ཁོ་ན་ལ་ལྗོངས་རྒྱུར་དོང་བ་དང་། དེ་རྣམས་ཀྱི་རྙེད་པ་སུས་ཀྱང་མ་བླངས་ན་། བཅོམ་ལྡན་འདས་ཀྱིས་བཀའ་སྩལ་པ་། དེའི་རྙེད་པ་ལེན་དུ་གཞུག་པའི་ཕྱིར་དགེ་སློང་ལ་བཅོལ་ནས་འགྲོ་བར་བྱའོ་༎ མ་བཅོལ་བའི་དགེ་སློང་གཞན་དག་གིས་བླངས་པ་དང་། དགེ་སློང་རྣམས་ཕན་ཚུན་རྩོད་པར་གྱུར་ནས་། བཅོམ་ལྡན་འདས་ཀྱིས་བཀའ་སྩལ་པ་། མ་བཅོལ་བའི་དགེ་སློང་གིས་རྙེད་པ་བླང་བར་མི་བྱའོ་༎ བླངས་ན་། འགལ་ཚབས་ཅན་དུ་འགྱུར་རོ་༎ བཅོལ་བའི་དགེ་སློང་གཞན་དག་གིས་མ་བླངས་ནས་བཅོམ་ལྡན་འདས་ཀྱིས་བཀའ་སྩལ་པ་། དེ་རྣམས་ཀྱིས་ཐམས་ཅད་མངོན་པར་བྱའོ་༎ དགེ་ཚུལ་རྣམས་དོང་ནས་སུས་ཀྱང་རྙེད་པ་མ་བླངས་སོ་༎ བཅོམ་ལྡན་འདས་ཀྱིས་བཀའ་སྩལ་པ་། དེ་རྣམས་ཀྱི་མཁན་པོ་དང་། སློབ་དཔོན་དག་གིས་བླང་བར་བྱའོ་༎ དགེ་སློང་དག་རྙེད་པ་ཆུང་དུ་དག་འགྱེད་པར་བྱེད་པ་ན་། རྙེད་པ་ཆུང་དུ་ཡིན་ནོ་༎ ༄༡༣༧ཨ་༌༎ སྙམ་ནས་དོང་བ་རྣམས་ཀྱི་མ་བྱིན་པ་དང་། བཅོམ་ལྡན་འདས་ཀྱིས་བཀའ་སྩལ་པ་། གང་ལ་བཅོལ་བ་དེ་རྣམས་ཀྱིས་བླང་བར་བྱའོ་༎ གཞན་དག་གིས་མ་བཅོལ་བར་དོང་བ་དང་། དེ་རྣམས་ཀྱི་སུས་ཀྱང་མ་བླངས་ལ་། དགེ་སློང་རྣམས་ཀྱིས་ཀྱང་འགྱོད་པས་མ་བླངས་པ་དང་། བཅོམ་ལྡན་འདས་ཀྱིས་བཀའ་སྩལ་པ་། བླང་བར་བྱ་སྟེ་། དེ་ལ་འགྱོད་པར་མི་བྱའོ་༎ རྙེད་པ་ཆུང་དུ་གཞན་དག་བགོར་མཆོག་ནས་། བཅོམ་ལྡན་འདས་ཀྱིས་བཀའ་སྩལ་པ་། གཞན་དག་དང་བསྲེས་ལ་གཙུག་ལག་ཁང་ན་གནས་པ་རྣམས་ཀྱིས་བགོ་བར་བྱ་སྟེ་། དེ་ལ་འགྱོད་པར་མི་བྱའོ་༎ བཅོལ་བས་རྙེད་པ་ཆུང་དུ་མ་བླངས་ན་། མ་ཤ་ཀ་ལྔའི་རིན་ཡན་ཆད་ནི་། ངེས་པར་བདའ་བར་བྱའོ་༎ རི་བོར་ཞིག་ན་ཁྱིམ་བདག་ཅིག་ཡོད་པ་དེས་གཙུག་ལག་ཁང་ཞིག་བརྩིགས་ནས་། དེ་ན་གལ་ཏེ་དགེ་སློང་བརྒྱ་གནས་ན་། རས་ཡུག་བརྒྱ་འབུལ་ལོ་༎ དེ་བཞིན་དུ་དགེ་སློང་གཅིག་གནས་ན་ཡང་རས་ཡུག་བརྒྱ་ཁོ་ན་འབུལ་ལོ་༎ ཞེས་བྱ་བའི་བར་དུའོ་༎ ཇི་ཙམ་དུས་གཞན་ཞིག་ན་། གཙུག་ལག་ཁང་དེ་ཉིད་དུ་རྒན་ཞུགས་གཉིས་ཤིག་དབྱར་གནས་པ་ལས་། ཁྱིམ་བདག་དེས་རས་ཡུག་བརྒྱ་བསྐུར་བ་དེ་གཉིས་ཀྱིས་བླངས་ནས་། ཕན་ཚུན་དཔྱད་ནས་གཅིག་གིས་སྨྲས་པ་། རྙེད་པ་འདི་ནི་། དགེ་འདུན་གྱིར་འགྱུར་རོ་༎ གཅིག་ཤོས་ཀྱིས་སྨྲས་པ་། བདག་ཅག་ཁོ་ནའི་འགྱུར་རོ་༎ གལ་ཏེ་དེ་ལྟ་ན་ལོངས་ཤིག་། དེས་༄༡༣༧བ་སྨྲས་པ་། ཕན་ཚུན་རྩོད་པར་མི་འགྱུར་གྲང་། ཇི་ཙམ་ན་གཅིག་གིས་ཀྱང་མ་བླངས་། དེ་གཉིས་ཀྱིས་ཡང་དཔྱད་པ་། དེ་ལ་ཇི་ལྟར་བསྒྲུབ་པར་བྱ་། གཅིག་གིས་སྨྲས་པ་། དགེ་སློང་རྣམས་བོས་ལ་དེ་རྣམས་དང་ལྷན་ཅིག་བགོའོ་༎ གཅིག་ཤོས་ཀྱིས་སྨྲས་པ་། དེ་བཞིན་དུ་བྱས་ན་སུ་འགྲོ་། གང་གཞོན་པའོ་༎ གོས་རྣམས་སུས་སྲུང་། གང་གཞོན་པས་སོ་༎ དེ་ལྟར་མི་ནུས་ཀྱི་། གང་གཞོན་པ་ནི་། འགྲོའོ་༎ གང་རྒན་པ་དེས་ནི་། གོས་རྣམས་སྲུང་ངོ་༎ དེ་བཞིན་དུ་བྱའོ་༎ ཞེས་གཞོན་པ་ཤོས་དགེ་སློང་རྣམས་འབོད་པའི་ཕྱིར་མཉན་ཡོད་དུ་སོང་ངོ་༎ དྲུག་སྡེ་རྣམས་ཀྱི་ཀུན་ཏུ་སྤྱོད་པ་ནི་། དྲུག་སྡེ་རྣམས་ཀྱིས་རྒྱལ་བུ་རྒྱལ་བྱེད་ཀྱི་ཚལ་གྱི་སྒོ་རེས་མོས་རེས་མོས་ཀྱིས་མི་སྟོངས་པར་བྱེད་པ་ཡིན་པས་། ཉེ་དགའ་རྒྱལ་བུ་རྒྱལ་བྱེད་ཀྱི་ཚལ་གྱི་སྒོ་ན་འདུག་པ་དེས་། རྒྱང་རིང་པོ་ཁོ་ན་ནས་མགོ་སྤྲ་བའི་མེ་ཏོག་ལྟར་སྐྱ་བ་། སྨིན་མ་འཕྱང་བ་ཞིག་མཐོང་ནས་བསམ་པ་། དགེ་སློང་གནས་བརྟན་འདི་འགའ་ཞིག་འོང་གི་། དེ་བསུར་འགྲོའོ་༎ སྙམ་ནས་། གནས་བརྟན་། བྱོན་པ་ལེགས་སོ་༎ བྱོན་པ་ལེགས་སོ་༎ སློབ་དཔོན་ཕྱག་འཚལ་ལོ་༎ དེས་བསམ་པ་། འདི་ནི་། སློབ་དཔོན་ཡང་མི་ཤེས་། མཁན་པོ་ཡང་མི་ཤེས་ཏེ་། འདི་ནི་། རྒན་ཞུགས་ཤིག་ཡིན་ནོ་༎ སྙམ་དུ་རིག་ནས་སྨྲས་པ་། རྒན་ཞུགས་། ཁྱོད་གང་ནས་འོངས་། རི་བོར་ཆེ་གེ་མོ་ཞིག་ནས་སོ་༎ ཅི་། དེ་ན་གཙུག་ལག་ཁང་ཡོད་དམ་། གཙུག་ལག་ཁང་ཡོད་དོ་༎ ཅི་། དེ་གཙུག་ལག་༄༡༣༨ཨ་༌༎ གང་ཡིན་ནམ་། འོན་ཏེ་ཕོངས་པ་ཡིན་། དེས་ཇི་ལྟར་གྱུར་པ་རྣམས་སྨྲས་པ་དང་། ཁྱོད་དོན་ཅི་ཞིག་ལ་འོངས་། དགེ་སློང་རྣམས་དང་བགོ་བའི་ཕྱིར་རོ་༎ གལ་ཏེ་དེ་ལྟ་ན་། ང་ཁོ་ནས་ཁྱོད་ལ་སྙིང་བརྩེ་བའི་ཕྱིར་འགྲོ་བར་བྱའོ་༎ སློབ་དཔོན་། ལེགས་སོ་༎ ཉེ་དགས་བསམ་པ་། གལ་ཏེ་འདི་བདག་གི་ཐད་ནས་གཞན་དུ་སོང་ན་། སྐྱེ་བོའི་ཚོགས་ཆེན་པོས་ཤེས་པར་འགྱུར་གྱི་། ལེགས་པར་བསྲུང་བར་བྱའོ་༎ སྙམ་ནས་དེས་དེ་ངལ་བསོར་བཅུག་སྟེ་དུས་མ་ཡིན་པའི་བཏུང་བ་དག་བླུད་ནས་། ཅི་ནས་ཀྱང་བྲེ་མོ་གཏམ་གྱིས་ནམ་སྲོས་ཀྱི་བར་དུ་བྲོངས་ནས་མལ་བཟང་པོ་བཤམས་ཏེ་རྐང་པ་བཀྲུ་བ་དང་། རྐང་པ་བསྐུ་བ་བྱིན་ནས་ཇི་ཙམ་གཉིད་ལོག་པར་གྱུར་པ་དེ་སྲིད་དུ་བསྡད་དོ་༎ དེ་ནས་ཉེ་དགའ་གསང་འཕེལ་བར་མི་འགྱུར་གྲང་སྙམ་པའི་འཚེར་བས་མཚན་མོ་དེ་འདས་བར་བྱས་སོ་༎ དེ་ནས་དེ་ནང་པར་སྔར་ལངས་ཏེ་རྒན་ཞུགས་ཁྲིད་ནས་རིངས་པ་རིངས་པར་སོང་སྟེ་སོ་༎ ། རིམ་གྱིས་རི་བོར་དུ་ཕྱིན་པ་དང་། དེ་ནས་གཙུག་ལག་ཁང་དུ་གནས་པའི་རྒན་ཞུགས་གཅིག་ཤོས་དེས་། འོངས་པ་ལེགས་སོ་༎ ཞེས་ཀུན་དགའ་བར་འགྱུར་པའི་ཚིག་སྨྲས་ནས་། དེ་གཉིས་ངལ་སྲོས་པ་དང་། ཁོང་གསུམ་ཅན་། ཡང་གནས་གཅིག་ཏུ་འཚོགས་ནས་ཉེ་དགས་སྨྲས་པ་། རྙེད་པ་བགོས་ཤིག་། གནས་བརྟན་། བགོའོ་༎ ཉེ་དགས་རྒན་ཞུགས་གཅིག་ལ་སྨྲས་༄༡༣༨བ་པ་། རྒན་ཞུགས་། ཁྱོད་ཀྱིས་བགོས་ཤིག་། གནས་བརྟན་། བདག་མི་བགོད་དོ་༎ དེ་ཅིའི་ཕྱིར་ཞེ་ན་། བདག་ལ་ཉེས་པ་བྱུང་ན་མི་རུང་ངོ་༎ གཅིག་ཤོས་ལ་ཡང་སྨྲས་པ་། རྒན་ཞུགས་། ཁྱོད་ཀྱིས་བགོས་ཤིག་། དེས་ཀྱང་དེ་བཞིན་དུ་སྨྲས་པ་དང་། ཉེ་དགས་སྨྲས་པ་། ཁྱོད་ནི་། ཉེས་པ་བྱུང་བས་འཇིགས་ཀྱི་། ཉེ་དགའ་ནི་། སྤྱིའུ་ཚུགས་སུ་སེམས་ཅན་དམྱལ་བར་འགྲོ་བར་འགྱུར་བར་འདོད་དམ་ཅི་། ཉེ་དགས་བསམ་པ་། རྒན་ཞུགས་འདི་གཉིས་བསྡོངས་ཀྱི་། དབྱེན་བྱའོ་༎ སྙམ་ནས་། དེ་ནས་དེ་གཉིས་ཀྱི་རྒྱུན་དུ་རུང་བའི་ལས་བྱེད་པའི་ག-ཡོག་པོ་མཐོང་ནས་གཅིག་གི་དྲུང་དུ་སོང་སྟེ་དྲིས་པ་། རྒན་ཞུགས་། ཁྱོད་ཀྱིས་འདིར་ཅི་དག་བྱས་། གནས་བརྟན་། བདག་གིས་གཙུག་ལག་ཁང་དག་ཏུ་རྟག་ཏུ་ཆག་ཆག་བཏག་། ཕྱག་དར་དང་། བའི་ལྕི་བ་འཇམ་པོས་བྱུག་པ་བྱས་སོ་༎ རྒན་ཞུགས་། གལ་ཏེ་ཆག་ཆག་དང་། ཕྱག་དར་བྱས་པ་ཁོ་ནས་རྙེད་པ་ཐོབ་ན་ལྟ་། ཉེ་དགས་གཙུག་ལག་ཁང་ཐམས་ཅད་ཆག་ཆག་དང་། ཕྱག་དར་བྱའོ་༎ འོན་ཀྱང་འདིར་རྙེད་པ་བྱུང་བ་གང་ཡིན་པ་དེ་ནི་། རྒན་ཞུགས་། གཅིག་ཤོས་དེའི་མཐུས་ཡིན་ཏེ་། དེ་གཙུག་ལག་ཁང་དུ་དུས་དུས་སུ་ཆོས་འདོན་པའི་སྦྱིན་པ་བྱེད་པས་ཆོས་འདོན་པ་དོན་དུ་གཉེར་བའི་ལྷ་སྤྲོ་བ་དང་ལྡན་པར་གྱུར་ཏེ་། དེས་ན་རྙེད་པ་རྙེད་པར་གྱུར་གྱི་། འདིས་ཅི་བྱིན་པ་དེ་བླང་བར་བྱ་སྟེ་། འཁང་པར་མི་བྱའོ་༎ དེས་དེ་གནད་ལ་བབ་པས་སྐྱེངས་ནས་ཅང་མི་སྨྲ་བར་འདུག་གོ་། དེ་ནས་གཅིག་ཤོས་ཀྱི་དྲུང་དུ་སོང་ནས་སྨྲས་༄༡༣༩ཨ་༌༎ པ༏་རྒན་ཞུགས་། ཁྱོད་ཀྱིས་འདིར་ཅི་དག་བྱས་། གནས་བརྟན་། བདག་གིས་འདི་རུ་དུས་དུས་སུ་ཆོས་བསྒྲགས་པའི་སྦྱིན་པ་བྱས་སོ་༎ རྒན་ཞུགས་། གལ་ཏེ་ཆོས་བསྒྲགས་པས་རྙེད་པ་ཐོབ་ན་ལྟ་། ཉེ་དགས་འགྲེང་བ་དང་། འགྲོ་བ་དང་། འདུག་པ་དང་། ཉལ་བས་དུས་ཐམས་ཅད་དུ་ཆོས་བཤད་དོ་༎ རྙེད་པ་གང་ཅུང་ཟད་གྲུབ་པ་དེ་ཐམས་ཅད་ནི་། རྒན་ཞུགས་གཅིག་ཤོས་དེའི་མཐུས་ཡིན་ཏེ་། དེས་གཙུག་ལག་ཁང་འདིར་ཆག་ཆག་དང་། ཕྱག་དར་དང་། བའི་ལྕི་བ་འཇམ་པོས་བྱུག་པ་བྱས་སོ་༎ བཅོམ་ལྡན་འདས་ཀྱིས་ཕྱག་དར་བྱེད་པ་ལ་ཡོན་ཏན་ལྔ་ཡོད་དེ༏་ལྔ་གང་ཞེ་ན་། བདག་ཉིད་ཀྱི་སེམས་དང་བར་འགྱུར་བ་དང་། གཞན་གྱི་སེམས་དང་བར་འགྱུར་བ་དང་། ལྷ་རྣམས་ཡིད་དགའ་བར་འགྱུར་བ་དང་། མཛེས་པར་འགྱུར་བའི་དགེ་བའི་རྩ་བ་གསོག་པར་འགྱུར་བ་དང་། ལུས་ཞིག་ནས་བདེ་འགྲོ་མཐོ་རིས་ཀྱི་འཇིག་རྟེན་གྱི་ལྷ་རྣམས་སུ་སྐྱེ་བར་འགྱུར་རོ་༎ ཞེས་བཀའ་སྩལ་ཏོ་༎ དེ་ལྟ་བས་ན་། གཙུག་ལག་ཁང་ཕྱག་དར་བྱས་པས་ཡོན་བདག་མངོན་པར་དད་པར་གྱུར་ལ་། ལྷ་ཡིད་དགའ་བར་གྱུར་ཏེ་། དེས་ན་དེར་རྙེད་པ་བྱུང་བར་གྱུར་ཏོ་༎ དེ་བས་ན་དེའི་མཐུས་འདིར་རྙེད་པ་བྱུང་བས་དེས་ཅི་བྱིན་པ་དེ་བླང་བར་བྱ་སྟེ་། འཁང་བར་མི་བྱའོ་༎ དེ་ཡང་གནད་ལ་ཕབ་པས་སྐྱེངས་ནས་ཅང་མི་སྨྲ་བར་འདུག་གོ་། དེ་གཉིས་སྤོབས་པ་མེད་པར་བྱས་ནས་སྨྲས་པ་། རྒན་ཞུགས་དག་། བཅོམ་ལྡན་འདས་ཀྱིས་གསོལ་༄༡༣༩བ་བའི་ལས་མི་འཁྲུགས་པ་གསུངས་པའི་ཐབས་གཞན་ཡོད་པས་གསོལ་བ་བྱས་ལ་བགོའོ་༎ དེ་གཉིས་ཀྱིས་སྔར་སྨྲ་ཕབ་པས་སྨྲས་པ་། གནས་བརྟན་། ཅི་དགྱེས་པ་དེ་བཞིན་དུ་མཛོད་ཅིག་། དེ་ནས་ཉེ་དགས་ཆ་གསུམ་དུ་བྱས་ཏེ་། ཆ་གཉིས་ཀྱི་བར་དུ་ནི་། རང་ཉིད་འདུག་གོ་། དེ་གཉིས་ཀྱི་བར་དུ་ནི་། ཆ་གཅིག་བཞག་ནས་གསོལ་བ་བྱ་བར་བརྩམས་པ་། རྒན་ཞུགས་། ཁྱེད་ཉོན་ཅིག་། ཁྱེད་གཉིས་དང་འདི་གཅིག་། འདི་གཉིས་དང་ཁོ་བོ་གཅིག་སྟེ་། དེ་ལྟར་ན་གསུམ་གསུམ་མོ་༎ འདི་ནི་། གསོལ་བའོ་༎ དེ་ནས་ཆ་གཉིས་ནི་། བདག་ཉིད་ཀྱིས་བླངས་སོ་༎ ཆ་གཅིག་ནི་། དེ་གཉིས་ལ་བྱིན་པ་དང་། དེ་གཉིས་ཀྱིས་སྨྲས་པ་། གནས་བརྟན་། འདི་ཁོ་ན་ལས་བདག་ཅག་གཉིས་རྩོད་པར་འགྱུར་གྱི་། ཁྱོད་ཁོ་ནས་བདག་ཅག་ལ་བགོས་ཤིག་། དེས་བགོ་བར་བརྩམས་ནས་། དེ་ནས་རས་ཡུག་གཅིག་ཁ་ཁྱེར་དུ་འདུག་པ་དེ་ཡང་བླངས་ནས་རས་རྣམས་བམ་པོར་བཅིངས་ཏེ་སོང་ངོ་༎ དེ་ནས་རིམ་གྱིས་མཉན་ཡོད་དུ་ཕྱིན་པ་དང་། དེ་དགེ་སློང་རྣམས་ཀྱིས་མཐོང་ནས་སྨྲས་པ་། བཙུན་པ་ཉེ་དགའ། ཁྱོད་ཀྱིས་སུ་ཞིག་ཤི་བ་མཐོང་། དེས་ཇི་ལྟར་གྱུར་བ་རྒྱས་པར་སྨྲས་པ་དང་། དེ་རྣམས་ཀྱིས་སྨྲས་པ་། ཁྱོད་དེ་ལྟར་བྱེད་པ་བརྟགས་པ་ཡིན་ནམ་། མི་མཛའ་བ་རྣམས་ཀྱི་མགྲིན་པ་རྡོག་པས་མནན་ནས་སོ་༎ སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་དགོངས་པ་། ཉེས་དམིགས་གང་ཅི་བྱུང་བ་ནི་། དགེ་སློང་རྣམས་གཞན་གྱི་རྙེད་པ་ལ་ཐོབ་རྒྱལ་བྱེད་པ་ལས་༄༡༤༠ཨ་༌༎ གྱུར་གྱི་། དེ་ལྟ་བས་ན་། དགེ་སློང་གཞན་གྱི་རྙེད་པ་ལ་ཐོབ་རྒྱལ་མི་བྱའོ་༎ ཐོབ་རྒྱལ་བྱས་ན་། འགལ་ཚབས་ཅན་དུ་འགྱུར་རོ་༎ དགེ་སློང་རྣམས་ཐེ་ཚོམ་སྐྱེས་ནས་། ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ་། བཙུན་པ་། ཚེ་དང་ལྡན་པ་ཉེ་དགས་རྒན་ཞུགས་དེ་གཉིས་ཆོས་ཀྱི་སྒོ་ནས་བསླུས་པ་ལ་གཟིགས་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ད་ལྟར་འབའ་ཞིག་ཏུ་མ་ཟད་དེ་། འདས་པའི་དུས་ན་ཇི་ལྟར་འདིས་རྒན་ཞུགས་གཉིས་བསླུས་པ་དེ་ཉོན་ཅིག་། དགེ་སློང་དག་། སྔོན་བྱུང་བ་། འབབ་ཆུའི་ངོགས་ཤིག་ན་སྲམ་གཉིས་ཤིག་གནས་པ་ལས་། དེ་གཉིས་གང་གི་ཚེ་ཆུའི་ནང་དུ་ཞུགས་པ་ན་ཉ་སྐམ་ལ་ཐོན་པར་འགྱུར་ཞིང་། གང་གི་ཚེ་སྐམ་ལ་དོང་བ་དེའི་ཚེ་ཆུའི་ནང་དུ་དོང་ནས་ཅུང་ཟད་ཀྱང་མི་རྙེད་དོ་༎ དེ་ནས་དེ་གཉིས་ཀྱིས་གྲོས་བྱས་པ་། བདག་ཅག་ལས་གཅིག་ནི་། ཆུའི་ནང་དུ་འགྲོའོ་༎ གཅིག་ཤོས་ཀྱིས་ནི་། སྐམ་ལ་སྟེ་། རྙེད་པ་གང་ཡིན་པ་དེ་ནི་། སྤྱིར་བྱའོ་༎ དེ་ན་གཅིག་ནི་། ཆུར་སོང་ངོ་༎ གཅིག་ཤོས་ནི་། སྐམ་ལ་སྟེ་། དེ་ལ་ཆུར་ཞུགས་པ་གང་ཡིན་པས་ཉ་རྣམས་དཀྲོགས་ཏེ་སྐམ་ལ་བཏོན་ནས་། དེ་རྣམས་སྐམ་ལ་གནས་པས་བསད་དོ་༎ ཆུ་ལ་གནས་པ་ནི་། ཆུ་ལ་གནས་པ་ཉིད་ཀྱིས་སོ་༎ ཇི་ཙམ་ན་ཉའི་ཕུང་པོ་ཆེན་པོར་གྱུར་པ་དང་། གཅིག་གིས་སྨྲས་པ་། ཁྱོད་ཀྱིས་བགོས་ཤིག་། གཅིག་ཤོས་ཀྱིས་སྨྲས་པ་། བདག་མི་བགོད་དོ་༎ ཅིའི་༄༡༤༠བ་ཕྱིར་། བདག་ལ་ཉེས་པ་བྱུང་ན་མི་རུང་ངོ་༎ དེས་ཀྱང་སྨྲས་པ་། གལ་ཏེ་དེ་ལྟ་ན་། བདག་ལ་ཡང་ཉེས་པ་འདི་ཉིད་ཡིན་ནོ་༎ དེ་གཉིས་སེམས་ཁོང་དུ་ཆུད་ཅིང་འདུག་པ་ལས་། ཇི་ཙམ་ན་ཝ་བཞིན་རྒྱས་ཞེས་བྱ་བ་། དེ་གཉིས་ཀྱི་དྲུང་དུ་འོངས་ནས་དེས་སྨྲས་པ་། ཚ་བོ་དག་། ཅི་སྟེ་ཁོང་དུ་ཆུད་ཅིང་འདུག་། ཞང་པོ་། བདག་ཅག་ནི་། ཉ་རྙེད་པས་སོ་༎ ཅི་སྟེ་མི་བགོད་། ཞང་པོ་། ཉེས་པས་འཇིགས་སོ་༎ ཁྱོད་ནི་། ཉེས་པས་འཇིགས་ལ་། བཞིན་རྒྱས་ནི་། རྐང་པས་སྤྱིའུ་ཚུགས་སུ་སེམས་ཅན་དམྱལ་བར་འགྲོ་བར་འགྱུར་བར་འདོད་དམ་ཅི་། བཞིན་རྒྱས་ཀྱིས་བསམས་པ་། འདི་གཉིས་བསྡོངས་ཀྱི་། དབྱེ་བར་བྱའོ་༎ སྙམ་ནས་། དེ་ནས་དེ་གཉིས་ཀྱི་རྟག་ཏུ་ག-ཡོག་བྱེད་པ་རུས་སྦལ་ཞིག་མཐོང་ནས་། གཅིག་གི་དྲུང་དུ་སོང་སྟེ་དྲིས་པ་། ཚ་བོ་། ཁྱོད་ཀྱིས་འདིར་ཅི་དག་བྱས་། ཞང་པོ་། བདག་ཆུར་ཞུགས་ཏེ་བདག་ཆུར་ཞུགས་ནས་ཉ་རྣམས་དཀྲོགས་ཏེ་སྐམ་ལ་ཐོན་པ་དང་། འདིས་བསད་དོ་༎ ཚ་བོ་། གལ་ཏེ་ཆུར་ཞུགས་པས་ཅུང་ཟད་ཐོབ་ན་ལྟ་། བཞིན་རྒྱས་རྟག་ཏུ་ཆུ་ནང་དུ་འགྲོའོ་༎ སྐམ་ལ་འགྲོ་བ་དེ་ནི་། སྡོང་དུམ་གྱི་འཇིགས་པ་དང་། ཚེར་མའི་འཇིགས་པ་དང་། གཅན་གཟན་གྱི་འཇིགས་པ་དང་། མིའི་འཇིགས་པ་དང་། ངམ་གྲོག་གི་འཇིགས་པ་ཡོད་དོ་༎ གཞན་ཡང་། གལ་ཏེ་དེས་མ་བསད་ན་། ཁྱོད་ཀྱིས་དཀྲོགས་ཀྱང་ཅི་ཕན་། མདོར་ན་འདིར་ཉ་རྙེད་པ་གང་ཡིན་པ་དེ་རྣམས་ནི་། དེའི་མཐུ་ཡིན་པས་། འདིས་ཅི་བྱིན་པ་དེ་བླང་བར་བྱ་སྟེ་། འཁང་པར་མི་བྱའོ་༎ དེས་དེ་གནད་༄༡༤༡ཨ་༌༎ ལ་ཕབ་པས་སྐྱེངས་ནས་ཅང་མི་སྨྲ་བར་འདུག་གོ་། དེ་ནས་གཅིག་ཤོས་ཀྱི་དྲུང་དུ་སོང་ནས་སྨྲས་པ་། ཚ་བོ་། ཁྱོད་ཀྱིས་འདིར་ཅི་དག་བྱས་། ཞང་པོ་། བདག་གིས་སྐམ་ལ་སོང་སྟེ་བདག་གིས་སྐམ་ལ་ཐོན་པའི་ཉ་རྣམས་བསད་དོ་༎ ཚ་བོ་། གལ་ཏེ་སྐམ་ལ་སོང་ནས་ཅུང་ཟད་ཐོབ་ན་ལྟ་། བཞིན་རྒྱས་རྟག་ཏུ་སྐམ་ལ་འགྲོའོ་༎ ཆུར་འགྲོ་བ་དེ་ནི་། དབའ་ཀློང་གི་འཇིགས་པ་དང་། རུས་སྦལ་གྱི་འཇིགས་པ་དང་། ཆུ་སྲིན་བྱིས་པ་གསོད་ཀྱི་འཇིགས་པ་དང་། ཆུ་སྲིན་ཀུམབྷི་རའི་འཇིགས་པ་དང་། ཆུའི་འཇིགས་པ་ཡོད་དོ་༎ གཞན་ཡང་། གལ་ཏེ་དེས་མ་དཀྲོགས་ན༏་ཁྱོད་ཀྱིས་ཇི་ལྟར་གསད་། མདོར་ན་འདིར་ཉ་རྙེད་པ་གང་ཡིན་པ་དེ་རྣམས་ནི་། དེའི་མཐུ་ཡིན་པས་དེས་ཅི་བྱིན་པ་དེ་བླང་བར་བྱ་སྟེ་། འཁང་པར་མི་བྱའོ་༎ དེས་དེ་གནད་ལ་ཕབ་པས་སྐྱེངས་ནས་ཅང་མི་སྨྲ་བར་འདུག་གོ་། བཞིན་རྒྱས་ཀྱིས་སྨྲས་པ་། ཚ་བོ་དག་། འདི་ལ་ཚིགས་སུ་བཅད་པའི་དབྱངས་ཀྱིས་མི་ག-ཡོ་བར་བགོ་བའི་ཐབས་ཡོད་དོ་༎ དེ་སྔར་སྨ་ཕབ་པས་སྨྲས་པ་། ཞང་པོ༏་ཅི་དགྱེས་པ་དེ་བཞིན་དུ་མཛོད་ཅིག་། བཞིན་རྒྱས་ཀྱིས་ཆ་གསུམ་དུ་བགོས་ཏེ་། ཉའི་མཇུག་མ་རྣམས་གཅིག་ཏུ་བྱས་། མགོ་བོ་རྣམས་གཅིག་ཏུ་བྱས་། བར་གྱི་ཆ་རྣམས་གཅིག་ཏུ་བྱས་ནས་ཚིགས་སུ་བཅད་དེ་སྨྲས་པ་། ཐང་ལ་རྒྱུ་བས་མཇུག་མ་སྟེ་། གཏིང་དུ་རྒྱུ་བས་མགོ་བོའོ་༎ བར་གྱི་ལུས་ནི་གང་ཡིན་པ་༎ དེ་ནི་ཆོས་ལ་གནས་པས་བཀུར་༎ བཞིན་རྒྱས་ཀྱིས་༄༡༤༡བ་བསམ་པ་། འདི་གཉིས་བསླུས་པས་བདག་རྙེད་པ་དང་ལྡན་ནོ་༎ སྙམ་ནས་དེས་ཉ་ཆེན་པོ་ཞིག་གི་རྐེད་པ་ཁྱེར་ཏེ་མའི་དྲུང་དུ་སོང་བ་དང་། དེ་ནས་དེའི་མ་མགུ་ནས་ཚིགས་སུ་བཅད་པའི་དབྱངས་ཀྱིས་དྲིས་པ་། བཞིན་རྒྱས་ཁྱོད་ནི་གང་ནས་འོངས་༎ མགོ་ཡང་མེད་ཅིང་མཇུག་མེད་པའི་༎ ཉ་པོ་ཆེ་ཞིག་ཐོགས་ནས་ནི་༎ ཤིན་ཏུ་དོན་གྲུབ་ག་ལས་འོངས་༎ དེས་སྨྲས་པ་། གང་ཕྱིར་བླུན་པོ་རྩོད་གྱུར་ཅིང་༎ ཆོས་དང་ཆོས་མིན་མི་ཤེས་པས་༎ རྒྱལ་པོའི་མཛོད་ནི་འཕེལ་བ་ལྟར་༎ དེས་ནི་ཆོག་ཤེས་འཚོ་བར་འགྱུར་༎ དེས་ཀྱང་ཚིགས་སུ་བཅད་པས་སྨྲས་པ་། རྒྱས་པས་བལྟ་ན་སྡུག་པ་ཁྱོད་༎ ཕ་རོལ་མནན་པ་ཤིན་ཏུ་ལེགས་༎ དེ་གཉིས་ཀྱང་ནི་མགུ་གྱུར་ལ་༎ ཁྱེད་ཀྱང་རྙེད་པ་ཕུན་སུམ་ཚོགས་༎ དགེ་སློང་དག་། ཇི་སྙམ་དུ་སེམས་། དེའི་ཚེ་དེའི་དུས་ཀྱི་ཝ་བཞིན་རྒྱས་གང་ཡིན་པ་དེ་ནི་། ཉེ་དགའ་འདི་ཉིད་ཡིན་ནོ་༎ སྲམ་གཉིས་པོ་གང་ཡིན་པ་དེ་ནི་། རྒན་ཞུགས་འདི་གཉིས་ཡིན་ཏེ་། དེ་ན་ཡང་དེ་གཉིས་འདིས་བསླུས་ལ་། ད་ལྟར་ཡང་དེ་གཉིས་བསླུས་སོ་༎ གླེང་གཞི་ནི་། མཉན་ཡོད་ནའོ་༎ རི་པོར་ཞིག་ན་ཁྱིམ་བདག་ཅིག་ཡོད་པ་དེས་གཙུག་ལག་ཁང་ཞིག་བརྩིགས་ནས་། དེར་དགེ་སློང་བརྒྱ་དབྱར་གནས་པར་དམ་བཅས་སོ་༎ ཁྱིམ་བདག་དེའི་བློ་སྐྱེས་པ་། རས་ཡུག་བརྒྱ་བསྒྲུབས་ཏེ་དགེ་སློང་གི་དགེ་འདུན་གདུགས་ཚོད་གསོལ་ནས་། དགེ་སློང་རེ་རེ་ལ་ཡང་རས་ཡུག་རེ་རེ་བསྐོན་ནོ་༎ སྙམ་མོ་༎ ཇི་ཙམ་ན་ཉེ་དགས་ཁྱིམ་བདག་ཆེ་གེ་མོ་ཞིག་གིས་དགེ་སློང་༄༡༤༢ཨ་༌༎ གི་དགེ་འདུན་གདུགས་ཚོད་གསོལ་ཏེ་། རེ་རེ་ལ་ཡང་རས་ཡུག་རེ་རེ་བསྐོན་ནོ་༎ ཞེས་ཐོས་སོ་༎ ཐོས་ནས་ཀྱང་བསམ་པ་། གལ་ཏེ་དེ་ལས་རས་ཡུག་ཅིག་མ་གྲུབ་ན༏་བདག་ཉེ་དགའམ་ཡིན་ནོ་༎ སྙམ་ནས་དེ་མགྲོན་དུ་མ་བོས་བཞིན་དུ་སོང་ངོ་༎ ཁྱིམ་བདག་གིས་དགེ་སློང་གི་དགེ་འདུན་གདུགས་ཚོད་གསོལ་ནས་རས་རྣམས་འབྲིམ་པ་ན་། ཉེ་དགས་རས་གཅིག་བླངས་ནས་མྱུར་བ་མྱུར་བར་སོང་ངོ་༎ ཇི་ཙམ་ན་དགེ་སློང་གཅིག་གི་རས་ཆད་དོ་༎ ཁྱིམ་བདག་གིས་སྨྲས་པ་། འཕགས་པ་དག་། བདག་གིས་རས་བརྒྱ་ལེགས་པར་བགྲངས་ཏེ་འཚལ་ཏེ་མཆིས་ན་། འཕགས་པ་འགའ་ཞིག་གིས་རས་ཡུག་གཉིས་བསྣམས་པར་མ་གྱུར་གྲང་། དགེ་སློང་རྣམས་ཀྱིས་སྨྲས་པ་། ཁྱིམ་བདག་། དེ་ལྟར་སུ་ཞིག་བྱེད་། འོན་ཀྱང་བཙུན་པ་ཉེ་དགའ་ཁྱོད་ཀྱིས་སྤྱན་དྲངས་སམ་། འཕགས་པ་དག་། བདག་གིས་སྤྱན་མ་དྲངས་སོ་༎ དེས་རས་དེ་ཁྱེར་ནས་སོང་ངོ་༎ དེ་ནས་ཁྱིམ་བདག་དེ་སྨོད་པར་བརྩམས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་དགོངས་པ་། ཉེས་དམིགས་གང་ཅི་བྱུང་བ་ནི་། དགེ་སློང་དག་མགྲོན་དུ་མ་བོས་པར་གཞན་གྱི་རྙེད་པ་ལ་ཐོབ་རྒྱལ་བྱེད་པ་ལས་གྱུར་གྱི་། དེ་ལྟ་བས་ན་། དགེ་སློང་གིས་མགྲོན་དུ་མ་བོས་པར་གཞན་གྱི་རྙེད་པ་ལ་ཐོབ་རྒྱལ་མི་བྱའོ་༎ ཐོབ་རྒྱལ་བྱེད་ན་། འགལ་ཚབས་ཅན་དུ་འགྱུར་རོ་༎ དགེ་སློང་རྣམས་༄༡༤༢བ་ཐེ་ཚོམ་སྐྱེས་ནས་། ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ་། བཙུན་པ་། ཚེ་དང་ལྡན་པ་ཉེ་དགའ་ག-ཡར་མ་དྲངས་པར་གཞན་གྱི་རྙེད་པ་ལ་ཐོབ་རྒྱལ་བགྱིད་པ་ལ་གཟིགས་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ད་ལྟར་འབའ་ཞིག་ཏུ་མ་ཟད་དེ་། ཇི་ལྟར་འདས་པའི་དུས་ན་ཡང་ཉེ་དགས་མགྲོན་དུ་མ་བོས་པར་གཞན་གྱི་རྙེད་པ་ལ་ཐོབ་རྒྱལ་བྱས་པ་དེ་ཉོན་ཅིག་། དགེ་སློང་དག་། སྔོན་བྱུང་བ་། རི་བོར་ཞིག་ན་བྲམ་ཟེ་འཁོར་ལ་དབང་བསྒྱུར་བ་ཞིག་ཡོད་དེ་། དེས་བྲམ་ཟེའི་ཁྱེའུ་བརྒྱ་ཟླ་བ་གསུམ་དུ་མགྲོན་དུ་བོས་ཏེ་ཟན་བྱིན་ནས་དེའི་བློ་སྐྱེས་པ་། བྲམ་ཟེའི་ཁྱེའུ་རེ་རེ་ལ་ཡང་རས་ཡུག་རེ་རེ་བསྐོན་ནོ་༎ སྙམ་མོ་༎ དེ་དང་ཧ་ཅང་ཡང་མི་རིང་བ་ཞིག་ན་། བྲམ་ཟེ་རྒན་པོ་ཞིག་གནས་པ་དེས་ཐོས་ནས་། དེ་རྒན་པོའི་མཐར་འདུག་སྟེ་། ཐོག་མར་ཟོས་ནས་རས་ཡུག་གཅིག་ཁྱེར་ནས་སོང་ངོ་༎ བྲམ་ཟེས་རས་རྣམས་འབྲིམ་པར་བྱེད་པ་ན་། ཇི་ཙམ་ན་བྲམ་ཟེའི་ཁྱེའུ་གཅིག་གི་རས་ཆད་ནས་དེས་དྲིས་པ་། ཤེས་ལྡན་དག་། བདག་གིས་རས་ཡུག་བརྒྱ་ལེགས་པར་བགྲངས་ཏེ་འོངས་ན་། བྲམ་ཟེའི་ཁྱེའུ་འགའ་ཞིག་གིས་རས་ཡུག་གཉིས་བླངས་བར་མ་གྱུར་གྲང་། དེ་རྣམས་ཀྱིས་སྨྲས་པ་། དེ་ལྟར་སུ་ཞིག་བགྱིད་། འོན་ཀྱང་ཁྱོད་ཀྱིས་བྲམ་ཟེ་རྒན་པོ་མགྲོན་དུ་བོས་སམ་། བདག་གིས་མགྲོན་དུ་མ་བོས་སོ་༎ དེས་རས་ཡུག་དེ་ཐོག་མར་བླངས་ནས་སོང་ངོ་༎ བྲམ་ཟེ་དེས་སྨད་པར་བརྩམས་སོ་༎ དགེ་སློང་དག་། ཇི་སྙམ་དུ་སེམས་༄༡༤༣ཨ་༌༎ དེའི་ཚེ་དེའི་དུས་ཀྱི་བྲམ་ཟེ་རྒན་པོ་གང་ཡིན་པ་དེ་ནི་། ཉེ་དགའ་འདི་ཉིད་ཡིན་ཏེ་། དེ་ན་ཡང་དེ་མགྲོན་དུ་མ་བོས་སོ་༎ ད་ལྟ་ན་ཡང་ངོ་༎ གླེང་གཞི་ནི༏་མཉན་ཡོད་ནའོ་༎ རི་བོར་ཞིག་ན་ཁྱིམ་བདག་ཅིག་ཡོད་པ་དེས་། གཙུག་ལག་ཁང་ཞིག་བརྩིགས་ནས་དེར་དགེ་སློང་གཅིག་དབྱར་གནས་པར་དམ་བཅས་པ་ལས་། དེ་ལྡང་བ་ཕུན་སུམ་ཚོགས་པ་ཞིག་པས་། དེས་ཉི་མ་རེ་རེ་ཞིང་གཙུག་ལག་ཁང་བྱུག་པ་དང་ཕྱག་དར་བྱེད་དོ་༎ གཙུག་ལག་ཁང་དེ་ནི་། ས་ཕྱོགས་དབེན་ཞིང་བཟང་བའི་ཕྱོགས་སུ་བརྩིགས་ལ་། ཤིང་སྣ་ཚོགས་ཀྱིས་མཛེས་པར་བྱས་པ་ངང་པ་དང་། ཁྲུང་ཁྲུང་དང་། རྨ་བྱ་དང་། ནེ་ཙོ་དང་། རི་སྐེགས་དང་། ཁུ་བྱུག་རྣམས་སྐད་འབྱིན་པ་། མེ་ཏོག་དང་། འབྲས་བུ་སྣ་ཚོགས་ཀྱིས་མཛེས་པར་བྱས་པ་ཡིན་ནོ་༎ ཇི་ཙམ་ན་དེད་དཔོན་འབྱོར་པ་རྒྱ་ཆེན་པོ་དང་ལྡན་པ་ཞིག་། གཙུག་ལག་ཁང་དེར་དགོངས་བཏབ་པ་ལས་། དེས་གཙུག་ལག་ཁང་དེ་མཛེས་པ་དང་། ཉེ་བའི་ཚལ་མཛེས་པ་དག་མཐོང་ནས་མངོན་པར་དད་པར་གྱུར་ཏེ་། དགེ་སློང་གི་དགེ་འདུན་མ་མཐོང་ཡང་དེའི་ཆེད་དུ་རྙེད་པ་ཕལ་མོ་ཆེ་ཞིག་བསྐུར་ནས་དེ་ནང་པར་སྔར་ལངས་ཏེ་སོང་ངོ་༎ དགེ་སློང་དེ་། འཛེམ་བག་ཅན་ཞིག་པས་། རྙེད་པ་འདི་ནི་། དགེ་འདུན་གྱི་ཡིན་ནོ་༎ ཞེས་འགྱོད་པས་མ་བླངས་པར་བགོ་བའི་ཕྱིར་དགེ་སློང་རྣམས་ཚོལ་བར་བྱེད་པའི་སྐབས་དེ་། དགེ་སློང་རྣམས་ཀྱིས་བཅོམ་༄༡༤༣བ་ལྡན་འདས་ལ་གསོལ་བ་དང་། བཅོམ་ལྡན་འདས་ཀྱིས་བཀའ་སྩལ་པ་། གལ་ཏེ་དགེ་སློང་གིས་བའི་ལྕི་བའི་ཁང་པར་དབྱར་གནས་པར་དམ་བཅས་པར་གྱུར་ཀྱང་དེར་གལ་ཏེ་བྲམ་ཟེ་དང་། ཁྱིམ་བདག་རྣམས་ཀྱིས་དགེ་འདུན་གྱི་ཆེད་དུ་རྙེད་པ་ཉུང་ངུའམ་། ཕལ་མོ་ཆེར་ཕུལ་ན་། དེ་ན་གནས་པ་གཅིག་གམ་། གཉིས་སམ་། རབ་ཏུ་མང་པོ་གང་ཡིན་པ་དེ་རྣམས་ཁོ་ནའི་སྟེ་། དེ་ལ་འགྱོད་པར་མི་བྱའོ་༎ སྡོམ་ལ་། བྱེ་བ་རྣམས་ལ་སྐལ་བ་ནི་༎ སྦྱིན་དང་དྲང་སྲོང་རྒྱུ་བ་ལས་༎ དགེ་འདུན་དང་ནི་ཆོས་གོས་ཀྱི་༎ རྙེད་པ་བརྒྱད་དུ་བྱ་བའོ་༎ གླེང་གཞི་ནི་། མཉན་ཡོད་ནའོ་༎ སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ་། བཙུན་པ་། དབྱར་གྱི་ནང་ལོགས་སུ་དགེ་འདུན་བྱེ་བར་གྱུར་ན་། རྙེད་པ་སྩལ་བར་བགྱིའམ་། མི་སྩལ་བར་བགྱི་། བཅོམ་ལྡན་འདས་ཀྱིས་བཀའ་སྩལ་པ་། ཉེ་བར་འཁོར་། ཁ་ཅིག་ལ་ནི་། སྦྱིན་ནོ་༎ ཁ་ཅིག་ལ་ནི་། མི་སྦྱིན་ནོ་༎ གང་ལ་སྩལ་བར་བགྱི་། ཆོས་དང་མཐུན་པའི་ཕྱོགས་ལའོ་༎ བཙུན་པ་། དབྱར་གྱི་ནང་ལོགས་སུ་དགེ་སློང་གིས་བསླབ་པ་ཕུལ་ཏེ་ཉམས་པར་གྱུར་ན་། རྙེད་པ་སྩལ་བར་བགྱིའམ་། མི་སྩལ་བར་བགྱི་། ཉེ་བར་འཁོར་། ཁ་ཅིག་ལ་ནི་། སྦྱིན་ནོ་༎ ཁ་ཅིག་ལ་ནི་། མི་སྦྱིན་ནོ་༎ གང་ལ་སྩལ་བར་བགྱི་། གང་ཡུན་རིང་དུ་གནས་པ་ལའོ་༎ བཙུན་པ་། དབྱར་གྱི་ནང་ལོགས་སུ་དགེ་སློང་གུམ་པར་གྱུར་ན་། རྙེད་པ་སྩལ་བར་བགྱིའམ་། རྙེད་པ་སྩལ་བར་མི་བགྱི་། ཉེ་བར་འཁོར་། ཁ་ཅིག་ལ་ནི་། སྦྱིན་༄༡༤༤ཨ་༌༎ ནོ༏་༏ཁ་ཅིག་ལ་ནི་། མི་སྦྱིན་ནོ་༎ གང་ལ་སྩལ་བར་བགྱི་༎ གང་ཡུན་རིང་དུ་གནས་པ་ལའོ་༎ རི་བོར་ཞིག་ན་ཁྱིམ་བདག་ཅིག་ཡོད་པ་དེས་། ཡོ་བྱད་ཐམས་ཅད་དང་ལྡན་པའི་གཙུག་ལག་ཁང་ཞིག་བརྩིགས་སོ་༎ ཚེ་དང་ལྡན་པ་ཤའ་རིའི་བུ་ལྗོངས་རྒྱུ་ཞིང་སོང་བ་ལས་། གཙུག་ལག་ཁང་དེར་ཕྱིན་པ་དང་། ཁྱིམ་བདག་དེས་ཟས་བྱིན་ནས་རས་ཡུག་ལྔ་བརྒྱ་བྱིན་པ་དང་། དེས་རས་ཡུག་ལྔ་བརྒྱ་པོ་དེ་རྣམས་གཙུག་ལག་ཁང་དེ་ཉིད་དུ་ཕུལ་ནས་སོང་ངོ་༎ ཇི་ཙམ་ན་དེའི་ལྷན་ཅིག་གནས་པ་དྲང་སྲོང་ལེན་དང་། དྲང་སྲོང་བྱིན་གཉིས་ལྗོངས་རྒྱུ་ཞིང་དོང་བ་ལས་། རི་བོར་དེ་ཉིད་དུ་ཕྱིན་ནས་ཁྱིམ་བདག་དེས་དེ་གཉིས་ལའང་ཟན་བྱིན་ནས་རས་ཡུག་ལྔ་བརྒྱ་བྱིན་ནོ་༎ དགེ་སློང་རྣམས་ཀྱིས་སྨྲས་པ་། ཚེ་དང་ལྡན་པ་དག་། ཁྱེད་ཀྱི་མཁན་པོས་ཁྱིམ་བདག་དེ་ལ་རས་ཡུག་ལྔ་བརྒྱ་ཐོབ་པ་དེ་རྣམས་བདག་ཅག་ཁོ་ན་ལ་བགོས་ཀྱི་། དེ་རིང་གི་རྙེད་པ་འདི་རྣམས་བདག་ཅག་ཁོ་ནས་ཐོབ་པར་འགྱུར་རོ་༎ དེ་གཉིས་ཀྱིས་སྨྲས་པ༏་མཁན་པོ་ནི་། བསོད་ནམས་ཆེ་བ་། ཤེས་རབ་དང་ལྡན་པ་ཡིན་ཏེ་། དེས་ལན་འགའ་ཁྱེད་ཅག་ལ་བྱིན་པར་ཟད་དོ་༎ དེ་རྣམས་ཀྱིས་སླར་ལན་གླན་པར་བརྩམས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། རྙེད་པ་བརྒྱད་པོ་འདི་དག་སྟེ་། བརྒྱད་གང་ཞེ་ན་། མཚམས་ཀྱིས་ཐོབ་པའི་༄༡༤༤བ་རྙེད་པ་དང་། ཁྲིམས་ཀྱིས་ཐོབ་པའི་རྙེད་པ་དང་། རྟེན་གྱིས་རྙེད་པ་དང་། དགེ་འདུན་གྱིར་བརྟགས་པ་དང་། དགེ་སློང་གིར་བརྟགས་པ་དང་། དབྱར་གྱི་དང་། མངོན་སུམ་དང་། སོ་སོར་བསྟན་པའོ་༎ མཚམས་ཀྱིས་ཐོབ་པའི་རྙེད་པ་གང་ཞེ་ན་། འདི་ལྟ་སྟེ་། གནས་གཉིས་ལ་གསོ་སྦྱོང་གཅིག་པ་སྟེ་། གཙུག་ལག་ཁང་དེ་གཉིས་ཀྱི་རྙེད་པ་གང་ཡིན་པ་དེ་ནི་། གཙུག་ལག་ཁང་དེ་གཉིས་ཀའི་གཉུག་མར་གནས་པའི་དགེ་སློང་རྣམས་ཀྱི་ཡིན་ནོ་༎ དེ་ལ་གཉུག་མར་གནས་པའི་དགེ་སློང་རྣམས་ཀྱིས་བརྒྱ་ལ་གསོ་སྦྱོང་ཐ་དད་པར་དམ་བཅས་ན་། དེ་ལ་རྙེད་པ་གྲུབ་པ་གང་ཡིན་པ་དེ་ནི་། གཙུག་ལག་ཁང་དེ་ཉིད་དུ་སྦྱིན་ནོ་༎ གསོ་སྦྱོང་ཐ་དད་པ་ཉིད་ཀྱིས་དེའི་གཉུང་མར་གནས་པའི་དགེ་སློང་རྣམས་ཀྱི་ལོངས་སྤྱོད་པར་བྱ་སྟེ་། འདི་ནི་། མཚམས་ཀྱིས་ཐོབ་པའི་རྙེད་པ་ཞེས་བྱའོ་༎ ཁྲིམས་ཀྱིས་ཐོབ་པའི་རྙེད་པ་གང་ཞེ་ན་། འདི་ལྟ་སྟེ་། དགེ་སློང་རྣམས་ཀྱིས་འདི་ལྟ་བུའི་ཁྲིམས་སུ་བཅའ་བ་། ཁྱེད་ཀྱི་ནི་། ཁྱིམ་ཆེ་གེ་མོ་ཞིག་གོ་། ཁོ་བོ་ཅག་གི་ནི་། ཁྱིམ་ཆེ་གེ་མོ་ཞིག་གོ་། ལམ་པོ་ཆེ་དང་། ཚོང་འདུས་དང་། བཞི་མདོ་དང་། སུམ་མདོ་ནི་། སྤྱིའི་ཡིན་ནོ་༎ ཞེས་བྱ་བ་ནས་དབྱར་གནས་པར་དམ་བཅས་པ་ལས་། གལ་ཏེ་བྲམ་ཟེ་དང་ཁྱིམ་བདག་དེ་རྣམས་ཀྱིས་དམ་བཅས་པ་རྣམས་ཀྱི་གནས་སུ་དམ་བཅས་པ་དང་། དམ་མ་བཅས་པའི་དགེ་སློང་རྣམས་ཟན་བྱིན་ནས་། དམ་བཅས་པ་རྣམས་ལ་རྙེད་པ་ཕུལ་ལ་། དམ་མ་བཅས་པ་རྣམས་ལ་ཆུ་དྲངས་ན་། རྙེད་པ་གང་དབང་༄༡༤༥ཨ་༌༎ བར་འགྱུར་ཞེ་ན་། དམ་བཅས་པ་རྣམས་ཁོ་ནའོ་༎ དམ་བཅས་པ་རྣམས་ཀྱི་གནས་སུ་དམ་བཅས་པ་དང་། དམ་མ་བཅས་པའི་དགེ་སློང་རྣམས་ཟན་བྱིན་ནས་། དམ་བཅས་པ་རྣམས་ལ་ཆུ་དྲངས་ལ་། དམ་མ་བཅས་པ་རྣམས་ལ་རྙེད་པར་ཕུལ་ན་། རྙེད་པ་གང་དབང་བར་འགྱུར་ཞེ་ན་། དམ་བཅས་པ་ཁོ་ནའོ་༎༎ འདུལ་བ་གཞི་བམ་པོ་རེ་ལྔ་པ་། དམ་བཅས་པ་རྣམས་ཀྱི་གནས་སུ་དམ་བཅས་པ་དང་། དམ་མ་བཅས་པའི་དགེ་སློང་རྣམས་ཟན་བྱིན་ནས་། དམ་བཅས་པ་རྣམས་ལ་རྙེད་པ་ཕུལ་ལ་། དམ་མ་བཅས་པ་ཉིད་ལ་ཆུ་དྲངས་ན་། རྙེད་པ་གང་དབང་བར་འགྱུར་ཞེ་ན་། དམ་བཅས་པ་རྣམས་ཁོ་ནའོ་༎ དམ་བཅས་པ་རྣམས་ཀྱི་གནས་སུ་དམ་བཅས་པ་དང་། དམ་མ་བཅས་པའི་དགེ་སློང་རྣམས་ཟན་བྱིན་ནས་རྒན་པའི་མཐར་རྙེད་པ་ཕུལ་ལ་། དམ་བཅས་པ་རྣམས་ལ་ཆུ་དྲངས་ན་། རྙེད་པ་གང་དབང་བར་འགྱུར་ཞེ་ན་། དམ་བཅས་པ་རྣམས་ཁོ་ནའོ་༎ དམ་བཅས་པ་རྣམས་ཀྱི་གནས་སུ་དམ་བཅས་པ་དང་། དམ་མ་བཅས་པའི་དགེ་སློང་རྣམས་ཟན་བྱིན་ནས་། དམ་བཅས་པ་རྣམས་ལ་རྙེད་པ་ཕུལ་ལ་། རྒན་པའི་མཐར་ཆུ་དྲངས་ན་། རྙེད་པ་གང་དབང་བར་འགྱུར་ཞེ་ན་། དམ་བཅས་པ་རྣམས་ཁོ་ནའོ་༎ དམ་བཅས་པ་རྣམས་ཀྱི་གནས་སུ་དམ་བཅས་པ་དང་། དམ་མ་བཅས་པའི་དགེ་སློང་རྣམས་ཟན་བྱིན་ནས་། རྒན་པའི་མཐར་རྙེད་པ་ཕུལ་ལ་། དམ་མ་བཅས་པ་རྣམས་༄༡༤༥བ་ལ་ཆུ་དྲངས་ན་། རྙེད་པ་གང་དབང་བར་འགྱུར་ཞེ་ན་། དམ་བཅས་པ་རྣམས་ཁོ་ནའོ་༎ དམ་བཅས་པ་རྣམས་ཀྱི་གནས་སུ་དམ་བཅས་པ་དང་། དམ་མ་བཅས་པའི་དགེ་སློང་རྣམས་ཟན་བྱིན་ནས་། རྒན་པའི་མཐར་འདུག་ལ་། དམ་བཅས་པ་རྣམས་ལ་རྙེད་པ་ཕུལ་ལ་། དམ་མ་བཅས་པ་རྣམས་ལ་ཆུ་དྲངས་ན་། རྙེད་པ་གང་དབང་བར་འགྱུར་ཞེ་ན་། དམ་བཅས་པ་རྣམས་ལ་ཁོ་ནའོ་༎ དམ་བཅས་པ་རྣམས་ཀྱི་གནས་སུ་དམ་བཅས་པ་དང་། དམ་མ་བཅས་པའི་དགེ་སློང་རྣམས་ཟན་བྱིན་ནས་། དམ་མ་བཅས་རྣམས་ལ་རྙེད་པ་ཕུལ་ལ་། རྒན་པའི་མཐར་ཆུ་དྲངས་ན་། རྙེད་པ་གང་དབང་བར་འགྱུར་ཞེ་ན་། དམ་བཅས་པ་རྣམས་ཁོ་ནའོ་༎ དམ་བཅས་པ་རྣམས་ཀྱི་གནས་སུ་དམ་བཅས་པ་དང་། དམ་མ་བཅས་པའི་དགེ་སློང་རྣམས་ཟན་བྱིན་ནས་། རྒན་པའི་མཐར་རྙེད་པ་ཕུལ་ལ་། རྒན་པའི་མཐར་ཆུ་དྲངས་ན་། རྙེད་པ་གང་དབང་བར་འགྱུར་ཞེ་ན་། དམ་བཅས་པ་རྣམས་ཁོ་ནའོ་༎ ཇི་ལྟར་དམ་བཅས་པ་རྣམས་ཀྱི་གནས་སུ་དམ་བཅས་པ་དང་། དམ་མ་བཅས་པའི་དགེ་སློང་རྣམས་ཟན་བྱིན་ནས་ཞེས་བྱ་བ་རྣམ་གྲངས་དགུ་ཡིན་པ་དེ་བཞིན་དུ་དམ་མ་བཅས་པ་རྣམས་ཀྱི་གནས་སུ་དམ་བཅས་པའི་དགེ་སློང་རྣམས་ཟན་བྱིན་ནས་ཞེས་བྱ་བ་རྣམ་གྲངས་དགུའོ་༎ གལ་ཏེ་བྲམ་ཟེ་དང་། ཁྱིམ་བདག་དེ་རྣམས་ཀྱིས་ལམ་པོ་ཆེ་དང་། ཚོང་འདུས་དང་། བཞི་མདོ་དང་། སུམ་མདོ་རྣམས་སུ་དམ་བཅས་པ་དང་། དམ་མ་བཅས་པའི་དགེ་སློང་རྣམས་ཟན་བྱིན་ནས་། དམ་བཅས་པ་རྣམས་༄༡༤༦ཨ་༌༎ ལ་རྙེད་པ་ཕུལ་ལ་། དམ་བཅས་པ་རྣམས་ཁོ་ན་ལ་ཆུ་དྲངས་ན་། རྙེད་པ་གང་དབང་བར་འགྱུར་ཞེ་ན་། གཉི་གའོ་༎ ལམ་པོ་ཆེ་དང་། ཚོང་འདུས་དང་། བཞི་མདོ་དང་། སུམ་མདོ་རྣམས་སུ་དམ་བཅས་པ་དང་། དམ་མ་བཅས་པའི་དགེ་སློང་རྣམས་ལ་ཟན་བྱིན་ནས་། དམ་བཅས་པ་རྣམས་ལ་རྙེད་པ་ཕུལ་ལ་། དམ་མ་བཅས་པ་རྣམས་ལ་ཆུ་དྲངས་ན་། རྙེད་པ་གང་དབང་བར་འགྱུར་ཞེ་ན་། གཉི་གའོ་༎ ལམ་པོ་ཆེ་དང་། ཚོང་འདུས་དང་། བཞི་མདོ་དང་། སུམ་མདོ་རྣམས་སུ་དམ་བཅས་པ་དང་། དམ་མ་བཅས་པའི་དགེ་སློང་རྣམས་ཟན་བྱིན་ནས་། དམ་མ་བཅས་པ་རྣམས་ལ་རྙེད་པ་ཕུལ་ལ་། དམ་བཅས་པ་རྣམས་ལ་ཆུ་དྲངས་ན་། རྙེད་པ་གང་དབང་བར་འགྱུར་ཞེ་ན་། གཉི་གའོ་༎ ལམ་པོ་ཆེ་དང་། ཚོང་འདུས་དང་། བཞི་མདོ་དང་། སུམ་མདོ་རྣམས་སུ་དམ་བཅས་པ་དང་། དམ་མ་བཅས་པའི་དགེ་སློང་རྣམས་ཟན་བྱིན་ནས་། དམ་མ་བཅས་པ་རྣམས་ལ་རྙེད་པ་ཕུལ་ལ་། དམ་བཅས་པ་རྣམས་ཁོ་ན་ལ་ཆུ་དྲངས་ན་། རྙེད་པ་གང་དབང་བར་འགྱུར་ཞེ་ན་། གཉི་གའོ་༎ ལམ་པོ་ཆེ་དང་། ཚོང་འདུས་དང་། བཞི་མདོ་དང་། སུམ་མདོ་རྣམས་སུ་དམ་བཅས་པ་དང་། དམ་མ་བཅས་པའི་དགེ་སློང་རྣམས་ཟན་བྱིན་ནས་། རྒན་པའི་མཐར་རྙེད་པ་ཕུལ་ལ་། དམ་བཅས་པ་རྣམས་ལ་ཆུ་དྲངས་ན་། རྙེད་པ་གང་དབང་བར་འགྱུར་ཞེ་ན་། གཉི་གའོ་༎ ལམ་པོ་ཆེ་དང་། ཚོང་འདུས་དང་། བཞི་མདོ་དང་། སུམ་མདོ་རྣམས་སུ་དམ་བཅས་པ་དང་། ༄༡༤༦བ་དམ་མ་བཅས་པའི་དགེ་སློང་རྣམས་ལ་ཟན་བྱིན་ནས་། དམ་བཅས་པ་རྣམས་ལ་རྙེད་པ་ཕུལ་ལ་། རྒན་པའི་མཐར་ཆུ་དྲངས་ན་། རྙེད་པ་གང་དབང་བར་འགྱུར་ཞེ་ན་། གཉི་གའོ་༎ ལམ་པོ་ཆེ་དང་། ཚོང་འདུས་དང་། བཞི་མདོ་དང་། སུམ་མདོ་རྣམས་སུ་དམ་བཅས་པ་དང་། དམ་མ་བཅས་པའི་དགེ་སློང་རྣམས་ཟན་བྱིན་ནས་། རྒན་པའི་མཐའ་ལོགས་སུ་རྙེད་པ་ཕུལ་ལ་། དམ་མ་བཅས་པ་རྣམས་ལ་ཆུ་དྲངས་ན་། རྙེད་པ་གང་དབང་བར་འགྱུར་ཞེ་ན་། གཉི་གའོ་༎ ལམ་པོ་ཆེ་དང་། ཚོང་འདུས་དང་། བཞི་མདོ་དང་། སུམ་མདོ་རྣམས་སུ་དམ་བཅས་པ་དང་། དམ་མ་བཅས་པའི་དགེ་སློང་རྣམས་ཟན་བྱིན་ནས་དམ་མ་བཅས་པ་རྣམས་ལ་རྙེད་པ་ཕུལ་ལ་། རྒན་པའི་མཐར་ཆུ་དྲངས་ན་། རྙེད་པ་གང་དབང་བར་འགྱུར་ཞེ་ན་། གཉི་གའོ་༎ ལམ་པོ་ཆེ་དང་། ཚོང་འདུས་དང་། བཞི་མདོ་དང་། སུམ་མདོ་རྣམས་སུ་དམ་བཅས་པ་དང་། དམ་མ་བཅས་པའི་དགེ་སློང་རྣམས་ཟན་བྱིན་ནས་རྒན་པའི་མཐར་རྙེད་པ་ཕུལ་ལ་། རྒན་པའི་མཐའ་ཉིད་དུ་ཆུ་དྲངས་ན་། རྙེད་པ་གང་དབང་བར་འགྱུར་ཞེ་ན་། གཉི་གའོ་༎ ཇི་ལྟར་དམ་བཅས་པ་རྣམས་ལ་རྣམ་པ་དགུ་ཡིན་པ་དེ་བཞིན་དུ་དམ་མ་བཅས་པ་རྣམས་ལ་ཡང་བརྗོད་པར་བྱ་སྟེ་། འདི་ནི་། ཁྲིམས་ཀྱིས་ཐོབ་པའི་རྙེད་པ་ཞེས་བྱའོ་༎ རྟེན་གྱིས་རྙེད་པ་གང་ཞེ་ན་། དགེ་སློང་སྐྱེས་པའམ་། བུད་མེད་དམ་། མ་ནིང་གང་ལ་བརྟེན་ཏེ་དབྱར་གནས་པར་དམ་བཅས་པ་དེས་རྙེད་པ་བྱིན་པ་གང་ཡིན་པ་དེ་ནི་། དེ་ཁོ་ནའི་ཡིན་ཏེ་། འདི་ནི་། རྟེན་གྱིས་ཐོབ་༄༡༤༧ཨ་༌༎ པའི་རྙེད་པ་ཞེས་བྱའོ་༎ དགེ་འདུན་གྱིར་བརྟགས་པའི་རྙེད་པ་གང་ཞེ་ན་། རྙེད་པ་གང་ཞིག་ངེས་ལ་དམིགས་ཀྱིས་ཕྱེ་བ་སྟེ་། འདི་ནི་། དགེ་འདུན་གྱིར་བརྟགས་པའི་རྙེད་པ་ཞེས་བྱའོ་༎ དགེ་སློང་གིར་བརྟགས་པའི་རྙེད་པ་གང་ཞེ་ན་། རྙེད་པ་གང་ཞིག་ངེས་ལ་དམིགས་ཀྱིས་ཕྱེ་ནས་གནས་ཁང་པའི་འོ་༎ ཡང་ཐོག་པའི་འོ་༎ ཁང་པ་བརྩེགས་པའི་འོ་༎ ཞེས་བརྟགས་པ་ནི་། དེ་ན་དགེ་སློང་གནས་པ་གང་ཡིན་པ་དེ་ཁོ་ནའི་སྟེ་། འདི་ནི་། དགེ་སློང་གིར་བརྟགས་པའི་རྙེད་པ་ཞེས་བྱའོ་༎ དབྱར་གྱི་རྙེད་པ་གང་ཞེ་ན་། རྙེད་པ་གང་ཞིག་དབྱར་གནས་པའི་དགེ་སློང་གི་དགེ་འདུན་ལ་སྦྱིན་བདག་རྣམས་ཀྱིས་བཅས་པ་སྟེ་། འདི་ནི་། དབྱར་གྱི་རྙེད་པ་ཞེས་བྱའོ་༎ མངོན་སུམ་གྱི་རྙེད་པ་གང་ཞེ་ན་། རྙེད་པ་གང་ཞིག་མ་ངེས་ལ་དམིགས་ཀྱིས་མ་ཕྱེ་བ་སྟེ་། འདི་ནི་། མངོན་སུམ་གྱི་རྙེད་པ་ཞེས་བྱའོ་༎ སོ་སོར་བསྟན་པའི་རྙེད་པ་གང་ཞེ་ན་། རྙེད་པ་གང་ཞིག་བལྟམས་པ་དང་། བྱང་ཆུབ་པ་དང་། ཆོས་ཀྱི་འཁོར་ལོ་དང་། ཡོངས་སུ་མྱ་ངན་ལས་འདས་པ་ལ་ཕུལ་བ་སྟེ་། གལ་ཏེ་མཆོད་རྟེན་ཆེན་པོ་བཞིར་འཁྱེར་མི་ནུས་ན་། མཆོད་རྟེན་གཅིག་ཁོ་ན་ལ་དབུལ་གྱི་། གཞན་ལ་ནི་མ་ཡིན་པ་སྟེ་། འདི་ནི་། སོ་སོར་བསྟན་པའི་རྙེད་པ་ཞེས་བྱའོ་༎ སྡོམ་ལ་། གནས་ནས་ཕྱུང་དང་ཤི་བ་དང་། བགོ་བ་དང་ནི་བསྲེ་བ་དང་༎ གནས་ནས་ཕྱུང་དང་དགེ་ཚུལ་དང་༎ དབྱུང་བ་གསོལ་དང་ཤི་བའོ་༎ གླེང་གཞི་ནི་། མཉན་ཡོད་༄༡༤༧བ་ནའོ་༎ སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ་། བཙུན་པ་། འདི་ལྟར་། གནས་གཅིག་ན་གནས་ནས་ཕྱུང་བ་རབ་ཏུ་མང་པོ་དང་། རང་བཞིན་དུ་གནས་པ་རབ་ཏུ་མང་པོ་མཆིས་པ་ལ་། དེ་རྣམས་ལས་གནས་ནས་ཕྱུང་བ་ཞིག་གུམ་པ་དེའི་ཡོ་བྱད་གང་དབང་བར་འགྱུར་ལགས་། ཉེ་བར་འཁོར་། རང་བཞིན་དུ་གནས་པ་རྣམས་སོ་༎ བཙུན་པ་། གནས་ནས་ཕྱུང་བ་ནི་། གཉིས་མཆིས་ལ་། རང་བཞིན་དུ་གནས་པ་ནི་། རབ་ཏུ་མང་པོ་ལགས་ན་། གནས་ནས་ཕྱུང་བ་ཞིག་གུམ་ན་། དེའི་ཡོ་བྱད་གང་དབང་བར་འགྱུར་ལགས་། རང་བཞིན་དུ་གནས་པ་རྣམས་ཁོ་ནའོ་༎ གནས་ནས་ཕྱུང་བ་ནི་། རབ་ཏུ་མང་པོ་ཞིག་མཆིས་ལ་། རང་བཞིན་དུ་གནས་པ་ནི་། ཉུང་བ་ལས་། གནས་ནས་ཕྱུང་བ་ཞིག་གུམ་ལགས་ན་། རྙེད་པ་གང་དབང་བར་འགྱུར་ལགས་། རང་བཞིན་དུ་གནས་པ་རྣམས་ཁོ་ནའོ་༎ བཙུན་པ་། འདི་ལྟར་། གནས་གཅིག་ན་གནས་ནས་ཕྱུང་བ་རབ་ཏུ་མང་པོ་དང་། རང་བཞིན་དུ་གནས་པ་རབ་ཏུ་མང་པོ་མཆིས་པ་ལ་། དེ་རྣམས་ལས་རང་བཞིན་དུ་གནས་པ་ཞིག་གུམ་ལགས་ན་། རྙེད་པ་གང་དབང་བར་འགྱུར་ལགས་། རང་བཞིན་དུ་གནས་པ་རྣམས་སོ་༎ གནས་ནས་ཕྱུང་བ་རབ་ཏུ་མང་པོ་ཞིག་མཆིས་ལ་། རང་བཞིན་དུ་གནས་པ་གཉིས་མཆིས་པ་ལས་། རང་བཞིན་དུ་གནས་པ་ཞིག་གུམ་ལགས་ན་། གུམ་པ་དེའི་ཡོ་བྱད་གང་དབང་བར་འགྱུར་ལགས་། རང་བཞིན་དུ་གནས་པ་གཅིག་ཤོས་སོ་༎ གནས་ནས་ཕྱུང་བ་ནི་། རབ་ཏུ་མང་ལ་། རང་བཞིན་དུ་གནས་པ་ནི་། གཅིག་༄༡༤༨ཨ་༌༎ མཆིས་པ་གུམ་ན་། རྙེད་པ་གང་དབང་བར་འགྱུར་ལགས་། གནས་ནས་ཕྱུང་བ་རྣམས་ལས་ཐོག་མར་སྡིག་པའི་ལྟ་བར་སོང་བ་སྤངས་པ་གང་ཡིན་པའོ་༎ དམ་བཅས་པ་རྣམས་ཀྱི་གནས་སུ་དམ་མ་བཅས་པའི་དགེ་ཚུལ་འོངས་ནས་ཤི་ན་། དམ་བཅས་པ་རྣམས་ཀྱིས་དམ་མ་བཅས་པ་རྣམས་ལ་། ཁྱེད་ཀྱི་དགེ་ཚུལ་ཤི་ཡི་། དེའི་ཆོས་གོས་དང་ལྷུང་བཟེད་ལོངས་ཤིག་ཅེས་ཕོ་ཉ་གཏང་བར་བྱའོ་༎ དམ་བཅས་པ་རྣམས་འགེད་པར་བྱེད་ན་། མ་བགོས་པ་། ཉེས་པར་བགོས་པ་ཡིན་ནོ་༎ དམ་མ་བཅས་པ་འགེད་པར་བྱེད་ན་། བགོས་པ་། ལེགས་པར་བགོས་པ་ཡིན་ནོ་༎ བསྲེས་ནས་བགེད་པར་བྱེད་ན་། མ་བགོས་པ་། ཉེས་པར་བགོས་པ་ཡིན་ནོ་༎ ཕྱོགས་བཞིའི་དགེ་སློང་གི་དགེ་འདུན་ལ་བསྔོ་བར་བྱེད་ན་། ལེགས་པར་བསྔོས་པ་ཡིན་ནོ་༎ དམ་བཅས་པ་རྣམས་ཀྱི་གནས་སུ་དམ་མ་བཅས་པའི་དགེ་ཚུལ་འོངས་ནས་འདི་སྐད་ཅེས་། ཚེ་དང་ལྡན་པ་དག་། བདག་དྲང་དུ་གསོལ་། དམ་བཅའ་བར་བགྱིའོ་༎ ཞེས་སྨྲ་བ་ལས་། དེ་ཡང་མ་བྱུང་བར་ཤི་ནས་དམ་བཅས་པ་རྣམས་ཀྱིས་དམ་མ་བཅས་པ་རྣམས་ལ་། ཁྱེད་ཀྱི་དགེ་ཚུལ་ཤི་ཡི་། དེའི་ཆོས་གོས་དང་ལྷུང་བཟེད་ལོངས་ཤིག་ཅེས་ཕོ་ཉ་གཏང་བར་བྱའོ་༎ དམ་བཅས་པ་རྣམས་འགེད་པར་བྱེད་ན་། མ་བགོས་པ་། ཉེས་པར་བགོས་པ་ཡིན་ནོ་༎ དམ་མ་བཅས་པ་རྣམས་འགེད་པར་བྱེད་ན་། བགོས་པ་། ལེགས་པར་བགོས་པ་ཡིན་ནོ་༎ བསྲེས་ཏེ་འགེད་པར་བྱེད་ན་། མ་བགོས་པ་། ཉེས་པར་བགོས་པ་ཡིན་ནོ་༎ ཕྱོགས་༄༡༤༨བ་བཞིའི་དགེ་སློང་གི་དགེ་འདུན་ལ་བསྔོ་བར་བྱེད་ན་། ལེགས་པར་བསྔོས་པ་ཡིན་ནོ་༎ དམ་བཅས་པ་རྣམས་ཀྱི་གནས་སུ་དམ་མ་བཅས་པའི་དགེ་སློང་ཞིག་འོངས་ནས་ཤི་ན་། དམ་བཅས་པ་རྣམས་ཀྱིས་དམ་མ་བཅས་པ་རྣམས་ལ་། ཁྱེད་ཀྱི་ཚངས་པ་མཚུངས་པར་སྤྱོད་པ་ཤི་ཡི་། དེའི་ལྷུང་བཟེད་དང་ཆོས་གོས་ལོངས་ཤིག་ཅེས་ཕོ་ཉ་གཏང་བར་བྱའོ་༎ ཁས་བླངས་པ་རྣམས་འགེད་པར་བྱེད་ན་། མ་བགོས་པ༏་ཉེས་པར་བགོས་པ་ཡིན་ནོ་༎ དམ་མ་བཅས་པ་རྣམས་འགེད་པར་བྱེད་ན་། བགོས་པ་། ལེགས་པར་བགོས་པ་ཡིན་ནོ་༎ བསྲེས་ཏེ་འགེད་པར་བྱེད་ན་། མ་བགོས་པ་། ཉེས་པར་བགོས་པ་ཡིན་ནོ་༎ ཕྱོགས་བཞིའི་དགེ་སློང་གི་དགེ་འདུན་ལ་བསྔོ་བར་བྱེད་ན་། ལེགས་པར་བསྔོས་པ་ཡིན་ནོ་༎ དམ་བཅས་པ་རྣམས་ཀྱི་གནས་སུ་དམ་མ་བཅས་པའི་དགེ་སློང་འོངས་ནས་འདི་སྐད་ཅེས་། ཚེ་དང་ལྡན་པ་དག་། བདག་དྲང་དུ་གསོལ་། དམ་བཅའ་བར་བགྱིའོ་༎ ཞེས་ཟེར་བ་ལས་། དེ་ཡང་མ་བྱུང་བ་ཉིད་དུ་ཤི་ན་། དམ་བཅས་པ་རྣམས་ཀྱིས་དམ་མ་བཅས་པ་རྣམས་ལ་། ཁྱེད་ཀྱི་ཚངས་པ་མཚུངས་པར་སྤྱོད་པ་ཤི་ཡི་། དེའི་ལྷུང་བཟེད་དང་ཆོས་གོས་ལོངས་ཤིག་ཅེས་ཕོ་ཉ་གཏང་བར་བྱའོ་༎ ཁས་བླངས་པ་རྣམས་འགེད་པར་བྱེད་ན་། མ་བགོས་པ་། ཉེས་པར་བགོས་པ་ཡིན་ནོ་༎ དམ་མ་བཅས་པ་རྣམས་འགེད་པར་བྱེད་ན་། བགོས་པ་། ལེགས་པར་བགོས་པ་ཡིན་ནོ་༎ བསྲེས་ནས་འགེད་པར་བྱས་ན་། མ་བགོས་པ་། ཉེས་པར་བགོས་པ་ཡིན་ནོ་༎ ཕྱོགས་བཞིའི་དགེ་སློང་གི་དགེ་འདུན་ལ་༄༡༤༩ཨ་༌༎ བསྔོ་བར་བྱེད་ན་། ལེགས་པར་བསྔོས་པ་ཡིན་ནོ་༎ དམ་མ་བཅས་པ་རྣམས་ཀྱི་གནས་སུ་དམ་བཅས་པའི་དགེ་ཚུལ་འོངས་ནས་ཤི་ན་། དམ་མ་བཅས་པ་རྣམས་ཀྱིས་དམ་བཅས་པ་རྣམས་ལ་། ཁྱེད་ཀྱི་དགེ་ཚུལ་ཤི་ཡི་། དེའི་ལྷུང་བཟེད་དང་ཆོས་གོས་ལོངས་ཤིག་ཅེས་ཕོ་ཉ་གཏང་བར་བྱའོ་༎ དམ་མ་བཅས་པ་རྣམས་འགེད་པར་བྱེད་ན་། མ་བགོས་པ་། ཉེས་པར་བགོས་པ་ཡིན་ནོ་༎ དམ་བཅས་པ་རྣམས་འགེད་པར་བྱེད་ན་། བགོས་པ་། ལེགས་པར་བགོས་པ་ཡིན་ནོ་༎ བསྲེས་ཏེ་འགེད་པར་བྱེད་ན་། མ་བགོས་པ་། ཉེས་པར་བགོས་པ་ཡིན་ནོ་༎ ཕྱོགས་བཞིའི་དགེ་སློང་གི་དགེ་འདུན་ལ་བསྔོ་བར་བྱེད་ན་། ལེགས་པར་བསྔོས་པ་ཡིན་ནོ་༎ དམ་མ་བཅས་པ་རྣམས་ཀྱི་གནས་སུ་དམ་བཅས་པའི་དགེ་ཚུལ་འོངས་ནས་འདི་སྐད་ཅེས་། ཚེ་དང་ལྡན་པ་དག་། བདག་དྲང་དུ་གསོལ་། དམ་མ་བཅས་པར་བགྱིའོ་༎ ཞེས་ཟེར་བ་ལས་། དེ་ཡང་མ་བྱུང་བར་ཤི་ན་། དམ་མ་བཅས་པ་རྣམས་ཀྱིས་དམ་བཅས་པ་རྣམས་ལ་། ཁྱེད་ཀྱི་དགེ་ཚུལ་ཤི་ཡི༏་དེའི་ལྷུང་བཟེད་དང་ཆོས་གོས་ལོངས་ཤིག་ཅེས་ཕོ་ཉ་གཏང་བར་བྱའོ་༎ དམ་མ་བཅས་པ་རྣམས་འགེད་པར་བྱེད་ན་། མ་བགོས་པ་། ཉེས་པར་བགོས་པ་ཡིན་ནོ་༎ དམ་བཅས་པ་རྣམས་འགེད་པར་བྱེད་ན་། བགོས་པ་། ལེགས་པར་བགོས་པ་ཡིན་ནོ་༎ བསྲེས་ཏེ་འགེད་པར་བྱེད་ན་། མ་བགོས་པ་། ཉེས་པར་བགོས་པ་ཡིན་ནོ་༎ ཕྱོགས་བཞིའི་དགེ་སློང་གི་དགེ་འདུན་ལ་བསྔོ་བར་བྱེད་༄༡༤༩བ་ན༏་ལེགས་པར་བསྔོས་པ་ཡིན་ནོ་༎ དམ་མ་བཅས་པ་རྣམས་ཀྱི་གནས་སུ་དམ་བཅས་པའི་དགེ་སློང་འོངས་ཏེ་ཤི་ན་། དམ་མ་བཅས་པ་རྣམས་ཀྱིས་དམ་བཅས་པ་རྣམས་ལ་། ཁྱེད་ཀྱི་ཚངས་པ་མཚུངས་པར་སྤྱོད་པ་ཤི་ཡི་། དེའི་ལྷུང་བཟེད་དང་ཆོས་གོས་ལོངས་ཤིག་ཅེས་ཕོ་ཉ་གཏང་བར་བྱའོ་༎ དམ་མ་བཅས་པ་རྣམས་འགེད་པར་བྱེད་ན་། མ་བགོས་པ་། ཉེས་པར་བགོས་པ་ཡིན་ནོ་༎ དམ་བཅས་པ་རྣམས་འགེད་པར་བྱེད་ན་། བགོས་པ་། ལེགས་པར་བགོས་པ་ཡིན་ནོ་༎ བསྲེས་ཏེ་འགེད་པར་བྱེད་ན་། མ་བགོས་པ་། ཉེས་པར་བགོས་པ་ཡིན་ནོ་༎ ཕྱོགས་བཞིའི་དགེ་སློང་གི་དགེ་འདུན་ལ་བསྔོ་བར་བྱེད་ན་། ལེགས་པར་བསྔོས་པ་ཡིན་ནོ་༎ དམ་མ་བཅས་པ་རྣམས་ཀྱི་གནས་སུ་དམ་བཅས་པའི་དགེ་སློང་འོངས་ནས་འདི་སྐད་ཅེས་། ཚེ་དང་ལྡན་པ་དག་། བདག་དྲང་དུ་གསོལ་། དམ་མ་བཅས་པར་བགྱིའོ་༎ ཞེས་སྨྲས་པ་ལས་། དེ་ཡང་མ་བྱུང་བར་ཤི་ན་། དམ་མ་བཅས་པ་རྣམས་ཀྱིས་དམ་བཅས་པ་རྣམས་ལ་། ཁྱེད་ཀྱི་ཚངས་པ་མཚུངས་པར་སྤྱོད་པ་ཤི་ཡི་། དེའི་ལྷུང་བཟེད་དང་ཆོས་གོས་ལོངས་ཤིག་ཅེས་ཕོ་ཉ་གཏང་བར་བྱའོ་༎ དམ་མ་བཅས་པ་རྣམས་འགེད་པར་བྱེད་ན་། མ་བགོས་པ་། ཉེས་པར་བགོས་པ་ཡིན་ནོ་༎ དམ་བཅས་པ་རྣམས་འགེད་པར་བྱེད་ན་། བགོས་པ་། ལེགས་པར་བགོས་པ་ཡིན་ནོ་༎ བསྲེས་ཏེ་འགེད་པར་བྱེད་ན་། མ་བགོས་པ་། ཉེས་པར་བགོས་པ་ཡིན་ནོ་༎ ཕྱོགས་བཞིའི་དགེ་སློང་གི་དགེ་འདུན་ལ་བསྔོ་བར་བྱེད་ན་། ལེགས་པར་བསྔོས་པ་ཡིན་ནོ་༎ སྡོམ་ནི་། ཉེ་དགའ་དང་ནི་བྱིན་གྱིས་བརླབས་༎ ༄༡༥༠ཨ་༌༎ བར་མ་སྦྱིན་དང་བླང་བྱ་དང་༎ བདག་ཤི་སྦྱིན་པ་མེད་པ་དང་༎ སྤང་བ་དང་ནི་མི་གསུམ་མོ་༎ གླེང་གཞི་ནི་། མཉན་ཡོད་ནའོ་༎ ཉེ་དགའི་སྤྱི་བོར་ཕོལ་མིག་ཅིག་བྱུང་ནས་དེ་སྨན་པའི་གན་དུ་སོང་ནས་བཞིན་བཟང་། ཁོ་བོ་ལ་སྨན་སྟོན་ཅིག་། དེས་སྨྲས་པ་། འཕགས་པ་། མར་ཁུ་གསོལ་ཅིག་དང་སོས་པར་འགྱུར་རོ་༎ ཉེ་དགས་བསམ་པ་། གལ་ཏེ་དེ་རིང་ཁོ་ན་འཐུངས་ནས་དེ་རིང་ཉིད་དུ་སོས་པར་གྱུར་ན་། སང་མར་དང་གོས་བསླང་བ་ཇི་ལྟར་རུང་བར་འགྱུར་གྱི་། རེ་ཞིག་བསླངས་ལ་ཕྱི་ནས་བཏུང་བར་བྱའོ་༎ སྙམ་དུ་ཤེས་ནས་། བསོད་ནམས་ཆེན་པོ་དང་ལྡན་པ་དེས་། ལྷན་ཅིག་གནས་པ་རྣམས་ཀུན་དུ་མངགས་པ་དང་དེ་རྣམས་ཀྱིས་མར་གྱི་བུམ་པ་དང་། རྨ་ག-ཡོགས་པའི་གོས་ཕལ་མོ་ཆེ་བསླངས་སོ་༎ ཕྱི་དེ་ཉིན་པར་སྨན་པས་དྲིས་པ་། འཕགས་པ་། ཁྱོད་སྙུན་གདངས་སམ་། ཁྱོད་ཀྱིས་མར་གསོལ་ཏམ་། བཞིན་བཟང་། མ་འཐུངས་སོ་༎ འཕགས་པ་། མ་ལེགས་པ་ཞིག་བགྱིས་ཀྱི་། དེང་ཉིས་འགྱུར་དུ་གསོལ་ཅིག་། དེས་ལྷན་ཅིག་གནས་པ་དང་ཉེ་གནས་རྣམས་ལ་སྨྲས་པ་། སྨན་པས་ཇི་སྐད་སྨྲས་པ་ཐོས་སམ་། མཁན་པོ་༎ ཐོས་པ་ལགས་སོ་༎ ཁོ་བོའི་ནད་འདི་ནི་། ཆེར་སྐྱེས་པར་གྱུར་ཏེ་། མར་དང་རྨ་ག-ཡོགས་པའི་གོས་མང་དུ་དགོས་ཀྱི་། སློངས་ཤིག་། དེ་རྣམས་ཀྱིས་མར་དང་གོས་ཕལ་མོ་ཆེ་བསླངས་སོ་༎ དེ་སང་གི་ཐབས་ལ་ཆགས་པར་གྱུར་པས་། ཉི་མ་དེ་ལ་ཡང་མ་འཐུངས་༄༡༥༠བ་པས་། དེའི་ནད་རབ་ཏུ་སྐྱེས་པར་གྱུར་ཏོ་༎ ཇི་ཙམ་ན་ཡང་སྨན་པ་འོངས་ནས་དྲིས་པ་། འཕགས་པ་། མར་གསོལ་ཏམ་། བཞིན་བཟང་། མ་འཐུངས་སོ་༎ འཕགས་པ་། མ་ལེགས་པ་ཞིག་བགྱིས་སོ༏་༏དེས་སྨྲས་པ་། བཞིན་བཟང་། དེ་རིང་ནི་། སུམ་འགྱུར་དུ་བཏུང་ངོ་༎ སྨན་པས་སྨྲས་པ་། འཕགས་པ་། གལ་ཏེ་མར་གྱི་སྒྲོམ་གྱི་ནང་དུ་ནུབ་པར་ཞུགས་ཀྱང་ད་ནི་ཁྱོད་ལ་སྲོག་མ་མཆིས་སོ་༎ དེས་སྨྲས་པ་། གཤིན་རྗེའི་ག-ཡོག་འདྲ་བ་ཁྱོད་ཀྱི་མགུལ་པ་རྡོག་པས་མནན་ལ་མར་འཐུངས་དང་སོས་པར་འགྱུར་རོ་༎ སྨན་པ་དེས་། འཇལ་ཏོ་༎ ཞེས་བྱས་ནས་ཁྲོས་ཏེ་སོང་ངོ་༎ དེ་ནས་ཉེ་དགས་མར་ཁུས་ལྷུང་བཟེད་བཀང་སྟེ་འཐུངས་པ་ལས་། མ་ཞུ་ནས་ཤིའོ་༎ དེ་ལ་གསེར་མང་དུ་ཡོད་དེ་། ཆ་གཅིག་ནི་། ཆོས་གོས་ལས་སོ་༎ ཆ་གཉིས་པ་ནི་། ནད་ཀྱི་རྐྱེན་སྨན་ལས་སོ་༎ ཆ་གསུམ་པ་ནི་། བརྡུང་དུ་བྱས་པ་དང་མ་བྱས་པ་ལས་ཏེ་། གསེར་སྲང་སུམ་ཁྲི་བྱུང་ངོ་༎ ཞེས་བློན་པོ་རྣམས་ཀྱིས་ཐོས་ནས་རྒྱལ་པོ་ལ་སྨྲས་པ་། ལྷ་། འཕགས་པ་ཉེ་དགའ་གུམ་པ་ལས་། དེ་ལ་གསེར་མང་དུ་བྱུང་སྟེ༏་གསེར་སྲང་སུམ་ཁྲི་མཆིས་ཀྱི་། དེ་ལ་བཀའ་སྩལ་བའི་རིགས་སོ་༎ རྒྱལ་པོས་སྨྲས་པ་། གལ་ཏེ་དེ་ལྟ་ན་དེངས་ལ་དེའི་གནས་ཁང་རྒྱས་ཐོབ་ཅིག་། དགེ་སློང་རྣམས་དེ་ཁྱེར་ཏེ་སྲེག་ཏུ་དོང་ངོ༏་༏དེ་རྣམས་ཀྱང་ལྷགས་ནས་གནས་ཁང་རྒྱས་བཏབ་བོ་༎ དགེ་སློང་རྣམས་ཀྱིས་དེ་དུར་ཁྲོད་དུ་བསྲེགས་ནས་གཙུག་ལག་ཁང་དུ་འོངས་པ་ན་། གནས་ཁང་རྒྱལ་པོའི་རྒྱས་བཏབ་པ་མཐོང་༄༡༥༡ཨ་༌༎ ནས་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ་། ཀུན་དགའ་བོ་། ཁྱོད་སོང་ལ་ངའི་ཚིག་གིས་རྒྱལ་པོ་གསལ་རྒྱལ་ལ་ནད་མེད་པར་གྱུར་ཅིག་ཅེས་བྱོས་ལ་། འདི་སྐད་ཅེས་། རྒྱལ་པོ་ཆེན་པོ་། གང་གི་ཚེ་ཁྱོད་རྒྱལ་པོའི་བྱ་བ་བྱེད་པ་དེའི་ཚེ་ཁྱོད་ཀྱིས་དགེ་སློང་ཉེ་དགའ་ལ་བལྟས་སམ་། འོན་ཏེ་གང་གི་ཚེ་ཁྱོད་བག་མ་གཏོང་བའམ་། བག་མ་ལེན་པ་དེའི་ཚེ་ཉེ་དགའ་ལ་ལན་འགའ་ཁྱོད་ཀྱིས་ཇི་སྲིད་འཚོ་བའི་ཆོས་གོས་དང་། བསོད་སྙོམས་དང་གནས་མལ་དང་། ན་བའི་རྐྱེན་རྩི་དང་། ཡོ་བྱད་རྣམས་ཀྱིས་བསྟབས་སམ་། འོན་ཏེ་ན་བ་ལ་རིམ་གྲོ་བྱས་སམ་ཞེས་གྱིས་ཤིག་། གལ་ཏེ་མ་བགྱིས་སོ་༎ ཞེས་སྨྲ་ན་། དེ་ལ་རྒྱལ་པོ་ཆེན་པོ་། ཁྱིམ་པ་རྣམས་ཀྱི་ཁྱིམ་གྱི་བྱ་བ་དང་། རབ་ཏུ་བྱུང་བ་རྣམས་ཀྱི་ཐ་དད་པས་སེམས་ལས་ཆུང་ངུས་གནས་པར་གྱིས་ཤིག་། རྙེད་པ་འདི་ནི་། ཚངས་པ་མཚུངས་པར་སྤྱོད་པ་རྣམས་དབང་བར་འགྱུར་བས་གཏོགས་འདོད་ཐོངས་ཤིག་ཅེས་སྨྲོས་ཤིག་། བཙུན་པ་། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ནས་། ཀོ་ས་ལའི་རྒྱལ་པོ་གསལ་རྒྱལ་གང་ན་བ་དེར་སོང་སྟེ་ཕྱིན་ནས་ཇི་སྐད་བཀའ་སྩལ་པ་བཞིན་སྨྲས་པ་དང་། རྒྱལ་པོས་སྨྲས་པ་། བཙུན་པ་ཀུན་དགའ་བོ་། བཅོམ་ལྡན་འདས་ཀྱིས་བཀའ་ཇི་སྐད་སྩལ་པ་དེ་བཞིན་དུ་བགྱིས་༄༡༥༡བ་ཏེ་། བདག་གཏོགས་འདོད་མི་བགྱིད་དོ་༎ དེ་ནས་ཚེ་དང་ལྡན་པ་ཀུན་དགའ་བོས་རྒྱལ་པོས་ལན་གསོལ་བ་བཅོམ་ལྡན་འདས་ལ་གསོལ་ཏོ་༎ དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་། དགེ་སློང་དག་། ཁྱོད་ཀྱིས་དགེ་སློང་ཉེ་དགའ་ཤི་བའི་ཡོ་བྱད་བགོས་ཤིག་། དགེ་སློང་རྣམས་ཀྱིས་དགེ་འདུན་གྱི་དབུས་སུ་ཕྱུང་སྟེ་བསྒྱུར་ནས་བགོས་སོ་༎ གནས་བཅས་ཀྱི་དགེ་སློང་རྣམས་ཀྱིས་ཉེ་དགའ་ཤི་ནས་དེ་ལ་གསེར་མང་དུ་བྱུང་སྟེ་། གསེར་སྲང་སུམ་ཁྲི་དགེ་སློང་རྣམས་ཀྱིས་བགོས་སོ་༎ ཞེས་ཐོས་ནས་དེ་རྣམས་མྱུར་བར་མཉན་ཡོད་དུ་ལྷགས་ནས་སྨྲས་པ་། བདག་ཅག་ཀྱང་བཙུན་པ་ཉེ་དགའི་ཚངས་པ་མཚུངས་པར་སྤྱོད་པ་ཡིན་པས་བདག་ཅག་ཀྱང་དེའི་རྙེད་པ་ལ་དབང་བར་འགྱུར་རོ་༎ དགེ་སློང་རྣམས་ཀྱིས་བསྡུས་ཏེ་དེ་དག་དང་ལྷན་ཅིག་ཡང་བགོས་སོ་༎ ཡངས་པ་ཅན་པ་དང་། ཝའ་ར་ནའ་སི་པ་དང་། རྒྱལ་པོའི་ཁབ་པ་དང་། ཙམ་པ་པའི་དགེ་སློང་རྣམས་ཀྱིས་ཀྱང་ཡང་དང་ཡང་བསྡུས་ནས་བགོས་ཏེ་། དེ་ལྟར་གྲོང་ཁྱེར་ཆེན་པོ་དྲུག་ན་གནས་པའི་དགེ་སློང་རྣམས་འདུས་སོ་༎ དགེ་སློང་རྣམས་སྡུད་ཅིང་འགེད་པ་ན་། ལུང་ནོད་པ་དང་། ཀློག་པ་དང་། འདོན་པ་དང་། ཡིད་ལ་བྱེད་པ་བོར་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། རྙེད་པ་བགོ་བའི་རྒྱུ་ནི་། ལྔ་སྟེ་། ལྔ་གང་ཞེ་ན་། གནདི་དང་། རྒྱུད་ཆགས་གསུམ་དང་། མཆོད་རྟེན་དང་། ཚུལ་ཤིང་དང་། ལྔ་པ་ནི་། གསོལ་བའོ་༎ ཤི་བའི་གནདི་བརྡུངས་པ་ན་འོངས་པ་༄༡༥༢ཨ་༌༎ གང་ཡིན་པ་དེ་ལ་རྙེད་པ་སྦྱིན་ཏེ་། རྒྱུད་ཆགས་གསུམ་འདོན་པ་དང་། མཆོད་རྟེན་ལ་ཕྱག་བྱེད་པ་དང་། ཚུལ་ཤིང་འབྲིམ་པ་དང་། གསོལ་བ་བྱེད་པ་ན་ཡང་དེ་བཞིན་ནོ་༎ དགེ་སློང་དག་། དེ་ལྟ་བས་ན་། ཤི་བའི་ཡོ་བྱད་ཐམས་ཅད་གསོལ་བ་བྱས་ཏེ་། བགོས་ན་མི་འཁྲུགས་པར་འགྱུར་རོ་༎ འདི་ལྟར་ཡང་བྱ་སྟེ་། གནས་མལ་བཤམས་ལ་ཞེས་བྱ་བ་ནས་དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་ཞེས་བྱ་བའི་བར་གོང་མ་བཞིན་དུའོ་༎ ཤི་བའི་ཡོ་བྱད་རྒན་པའི་མཐར་བཞག་སྟེ་། དགེ་སློང་གཅིག་གིས་རྒན་པའི་མཐར་འདུག་པ་ལ་གསོལ་བ་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། གནས་འདིར་དགེ་སློང་ཉེ་དགའ་གུམ་སྟེ་། གུམ་པ་དེའི་ཡོ་བྱད་གདའ་བ་དང་། མི་གདའ་བ་མཆིས་པ་འདི་ལགས་ཏེ་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། འདི་ལྟར་། དགེ་འདུན་གྱིས་དགེ་སློང་ཉེ་དགའ་གུམ་པའི་ཡོ་བྱད་ཀྱི་རྫས་གདའ་བ་དང་། མི་གདའ་བ་ལ་གུམ་པའི་ཡོ་བྱད་དུ་བྱིན་གྱིས་བརླབ་པའོ་༎ འདི་ནི་། གསོལ་བའོ་༎ དགེ་སློང་དག་། འདི་ནི་། ཤི་བའི་ཡོ་བྱད་བགོས་ཟིན་པ་སྟེ་། འདི་ལྟ་སྟེ་། གསོལ་བའོ་༎ གསོལ་བ་བྱས་ནས་དགེ་སློང་འོངས་པ་གང་ཡིན་པ་དེ་ལ་ནི་། རྙེད་པ་མི་སྦྱིན་ནོ་༎ ཚེ་དང་ལྡན་པ་ཉེ་བར་འཁོར་གྱིས་སངས་རྒྱས་བཅོམ་ལྡན་འདས་ལ་ཞུས་པ་། བཙུན་པ་། གང་ན་བ་དགེ་འདུན་མི་མཐུན་པས་གསོལ་བ་བགྱིད་པ་མ་མཆིས་༄༡༥༢བ་པ་དེར་གུམ་པའི་ཡོ་བྱད་བགོ་བར་བགྱིའམ་། བགོ་བར་མི་བགྱི་ལགས་། ཉེ་བར་འཁོར་། ཐོག་མ་དང་ཐ་མ་བྱས་ནས་བགོ་བར་བྱའོ་༎ དགེ་སློང་རྣམས་ཀྱིས་ཐོག་མ་དང་ཐ་མ་མ་ཤེས་ནས་། བཅོམ་ལྡན་འདས་ཀྱིས་བཀའ་སྩལ་པ་། ཡོ་བྱད་གཅིག་བསྒྱུར་ཏེ་དེ་ལས་ཅུང་ཞིག་། དགེ་འདུན་གྱི་རྒན་པ་དང་། དགེ་འདུན་གྱི་གཞོན་པ་ལ་བྱིན་ནས་ཅི་དགའ་བར་བགོ་བར་བྱ་སྟེ་། དེ་ལ་འགྱོད་པར་མི་བྱའོ་༎ གསོལ་བའམ་། ཐོག་མ་དང་ཐ་མ་མ་བྱས་པའི་ཤི་བའི་ཡོ་བྱད་ཀྱི་རྙེད་པ་ནི་། སངས་རྒྱས་ཀྱི་སློབ་མ་ཐམས་ཅད་དབང་བར་འགྱུར་རོ་༎ དགེ་སློང་རྣམས་ཐེ་ཚོམ་སྐྱེས་ནས་། ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ་། བཙུན་པ་། ཚེ་དང་ལྡན་པ་ཉེ་དགའ་མ་འོས་པའི་ཆགས་པས་གུམ་པར་གྱུར་པ་ལ་གཟིགས་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ད་ལྟར་འབའ་ཞིག་ཏུ་མ་ཟད་དེ་། ཇི་ལྟར་འདས་པའི་དུས་ན་ཡང་མ་འོས་པའི་ཆགས་པས་ཤི་བ་དེ་ཉོན་ཅིག་། དགེ་སློང་དག་། སྔོན་བྱུང་བ་། རྔོན་པ་ཞིག་གིས་མདའ་དུག་ཅན་གྱིས་གླང་པོ་ཆེའི་གནད་དུ་བསྣུན་པ་དང་། དེ་ནས་དེ་གནད་ལ་བབ་པའི་ཚོར་བས་ཉེན་ཅིང་མདའི་ཕྱི་རྗེས་བཞིན་དུ་སོང་ནས་རྔོན་པ་དེ་སྲོག་དང་ཕྲལ་ལོ་༎ ཇི་ཙམ་ན་མ་སྟེས་ཏེ་། ཆོམ་རྐུན་པ་ལྔ་བརྒྱ་རི་བོར་ཞིག་བཅོམ་ནས་ཕྱོགས་དེར་ཕྱིན་པ་དང་། དེ་རྣམས་ཀྱིས་གླང་པོ་ཆེ་དེ་མཐོང་ངོ་༎ མུ་གེ་དང་བཅས་པའི་དུས་བྱུང་བས་དེ་རྣམས་ཀྱིས་སྨྲས་པ་། ཤེས་ལྡན་དག་། ཤ་འདི་རྙེད་ཀྱི་། ཉིས་བརྒྱ་ལྔ་བཅུས་གླང་པོ་ཆེའི་ཤ་༄༡༥༣ཨ་༌༎ བཅད་ལ་བཙོའོ་༎ ཉིས་བརྒྱ་ལྔ་བཅུས་ནི་། ཆུ་བླང་ངོ་༎ དེ་ན་གླང་པོ་ཆེའི་ཤ་གཅོད་ཅིང་འཚེད་པ་གང་ཡིན་པ་དེ་རྣམས་། འདི་སྙམ་དུ་སེམས་ཏེ་། ཤེས་ལྡན་དག་། བདག་ཅག་འདི་འདྲ་བའི་ལས་བྱས་པས་། རྐུན་རྫས་རབ་ཏུ་མང་པོ་འདི་གྲུབ་ཀྱི་། དེ་དག་ལ་ཅིའི་ཕྱིར་སྦྱིན་། ཤ་ལས་ཅི་ཡོག་པ་ཟོས་ལ་། ལྷག་མ་དུག་གིས་གདབ་པོ་༎ དེ་དག་གིས་ཤ་དུག་ཅན་ཟོས་པ་དང་འཆི་བས་རྐུན་རྫས་བདག་གིར་འགྱུར་རོ་༎ ཞེས་དེ་རྣམས་ཀྱིས་ཅི་ཡོག་པའི་ཤ་ཟོས་ནས་། ལྷག་མ་དུག་གིས་བཏབ་བོ་༎ གང་དག་ཆུ་ལ་དོང་བ་དེ་རྣམས་ཀྱིས་ཀྱང་དེ་བཞིན་དུ་དཔྱད་ནས་ཆུ་ཅི་ཡོག་པ་འཐུངས་ནས་། ལྷག་མར་དུག་བླུགས་ཏེ་འོངས་ནས་། གང་དག་ཤ་ཟོས་པ་དེ་རྣམས་ཀྱིས་ཀྱང་ཆུ་འཐུངས་ལ་། གང་དག་ཆུ་འཐུངས་པ་དེ་དག་གིས་ཀྱང་ཤ་ཟོས་ནས་ཐམས་ཅད་ཤི་བར་གྱུར་ཏོ་༎ ཇི་ཙམ་ན་ཝ་ཞིག་དུས་ཀྱི་ཞགས་པས་བཅིངས་ནས་ཕྱོགས་དེར་འོངས་ནས་། དེས་རོ་དེ་དག་ཐམས་ཅད་མཐོང་ངོ་༎ དེ་ནས་ཆགས་པས་བསྐྱེད་པའི་ཡིད་བདེ་བས་བསམ་པ་། བདག་ལ་རྙེད་པ་ཕལ་མོ་ཆེ་ཡོད་ཀྱི་། རིམ་བཞིན་དུ་བྱའོ་༎ སྙམ་ནས་། དེས་གཞུ་མཆོག་ཁར་བཅུག་སྟེ་། གཞུ་རྒྱུད་ཀྱི་རྟོད་པ་རྒྱུས་པ་བཅའ་བར་བརྩམས་ཏེ་། དེ་ནས་རྒྱུས་པ་ཆོད་པ་དང་མཆོག་མས་རྐན་ལ་ཟུག་ནས་ཤི་བར་གྱུར་ཏོ་༎ ལྷས་ཚིགས་སུ་བཅད་པས་སྨྲས་པ་། བསག་པར་ཡང་ནི་བྱ་བ་སྟེ་༎ ལྷག་པར་བསག་པར་མི་བྱའོ་༎ གསོག་ལ་ཆགས་པའི་ཝ་ལོང་བ་༎ གཞུ་ཡིས་༄༡༥༣བ་བསད་པར་གྱུར་ལ་ལྟོས་༎ དགེ་སློང་དག་། ཇི་སྙམ་དུ་སེམས་། དེའི་ཚེ་དེའི་དུས་ཀྱི་ཝ་གང་ཡིན་པ་དེ་ནི་། ཉེ་དགའ་འདི་ཉིད་ཡིན་ཏེ་། དེ་ན་ཡང་ལྷག་པར་འདི་ཆགས་པས་ཤིའོ་༎ ད་ལྟར་ཡང་འདི་ལྷག་པར་ཆགས་པས་ཤི་བར་གྱུར་ཏོ་༎ གླེང་གཞི་ནི་། མཉན་ཡོད་ནའོ་༎ དེའི་ཚེ་དགེ་སློང་ནད་ཀྱིས་ཐེབས་པ་། སྡུག་བསྔལ་བ་། ནད་ཚབས་ཆེ་བ་ཞིག་ཡོད་པ་དེ་། དགེ་སློང་གིས་རིམ་གྲོ་བྱས་ན་། འོན་ཀྱང་ཤི་བར་གྱུར་ནས་དེའི་ལྷུང་བཟེད་དང་ཆོས་གོས་རྒན་པའི་མཐར་ཁྱེར་བ་དང་། དེ་ནས་ཆོས་གོས་གཅིག་བཤང་གཅི་དག་གིས་འབགས་ཤིང་སྦྲང་མ་རྣམས་འདུ་བར་གྱུར་ཏོ་༎ དེ་ནས་གོས་འགེད་པས་རིམ་གྲོ་བྱེད་པ་དེ་ལ་སྨྲས་པ་། ཚེ་དང་ལྡན་པ་། ཁྱོད་ཀྱིས་རྒྱུད་ངན་པ་བྱས་ཏེ་ཆོས་གོས་མ་བཀྲུས་ཀྱི་། ཁྲུས་ཤིག་། དེས་སྨྲས་པ་། ཡོ་བྱད་ནི་། ཁྱོད་འགེད་ན་། ཁོ་བོས་བཀྲུའམ་། ཁྱོད་ཉིད་ཀྱིས་ཁྲུས་ཤིག་། སྐབས་དེ༏་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། ནད་ག-ཡོག་ལ་ཡོ་བྱད་དྲུག་བྱིན་ལ་། ལྷག་མ་དགེ་སློང་གིས་བགོ་བར་བྱའོ་༎ གལ་ཏེ་ནད་ག-ཡོག་མང་བར་གྱུར་ན་། ཐམས་ཅད་ཀྱི་སྤྱིར་ཡོ་བྱད་དྲུག་བགོ་བར་བྱའོ་༎ དགེ་སློང་བཤེས་གཉེན་དང་བསོད་ནམས་ཆེན་པོ་དང་ལྡན་པ་གཞན་དག་ཅིག་ཤི་ན་། དེ་རྣམས་ཀྱི་ཡོ་བྱད་དང་། དགེ་ཚུལ་གྱི་ཡོ་བྱད་དང་། འཚོ་བའི་ཡོ་བྱད་མང་པོ་རྒན་པའི་མཐར་སྤུངས་པ་དང་། བཅོམ་ལྡན་འདས་ཀྱི་ནད་ག-ཡོག་གིས་ཡོ་བྱད་དྲུག་བཀུར་བར་བྱའོ་༎ ཞེས་བཀའ་སྩལ་ཏོ་༎ ཞེས་དེས་འདམ་ཞིང་༄༡༥༤ཨ་༌༎ འདམ་ཞིང་བཟང་པོ་རྣམས་བླངས་སོ་༎ བཅོམ་ལྡན་འདས་ཀྱིས་བཀའ་སྩལ་པ་། བཟང་པོ་རྣམས་ལས་སྦྱིན་པར་མི་བྱའོ་༎ དགེ་སློང་རྣམས་ཀྱིས་ངན་པ་ལས་བྱིན་ནས་བཅོམ་ལྡན་འདས་ཀྱིས་བཀའ་སྩལ་པ་། ངན་པ་རྣམས་ལས་སྦྱིན་པར་མི་བྱ་སྟེ་། འོན་ཀྱང་བར་མ་དག་ལས་སྦྱིན་པར་བྱའོ་༎ ནད་པ་མ་ཚོར་བར་དགེ་འདུན་གྱི་གནས་མལ་ཁོ་ན་ལ་ཤི་བར་གྱུར་ནས་། བཅོམ་ལྡན་འདས་ཀྱིས་བཀའ་སྩལ་པ་། ནད་ག-ཡོག་གིས་ནད་པའི་རྟགས་ལ་མཁས་པར་བྱ་སྟེ་། མྱུར་བ་མྱུར་བར་བརྟག་པར་བྱའོ་༎ དེའི་བྱ་བ་ཉམས་པར་མི་བྱ་སྟེ་། ལུས་ཀྱི་གནས་སྐབས་ཤེས་ནས་གང་ཟག་གི་གནས་མལ་ལ་བསྙལ་བར་བྱའོ་༎ གླེང་གཞི་ནི་། མཉན་ཡོད་ནའོ་༎ དགེ་སློང་ནད་པ་ཞིག་ཡོད་པ་དེས་ལུས་ཀྱི་གནས་སྐབས་ལ་བརྟགས་ནས་། དགེ་སློང་ཞིག་ལ་སྨྲས་པ་། རེ་ཞིག་ཁོ་བོ་ཇི་ཙམ་འཚོའི་བར་དུ་རིམ་གྲོ་གྱིས་ཤིག་། ཁོ་བོའི་ལྷུང་བཟེད་དང་ཆོས་གོས་ནི་། ཁོ་བོ་ཤི་ནས་ཁྱོད་ཅི་བདེར་གྱིས་ཤིག་། དེས་དེའི་རིམ་གྲོ་བྱ་བར་བརྩམས་པ་ལས་། ཇི་ཙམ་ན་དགེ་སློང་དེ་ཤིའོ་༎ དེ་ནས་གོས་འགེད་པས་དེ་ལ་སྨྲས་པ་། དགེ་སློང་དེའི་ལྷུང་བཟེད་དང་ཆོས་གོས་བགོ་དགོས་ཀྱི་། ཕུལ་ཅིག་། དེས་སྨྲས་པ་། དེས་ཁོ་བོ་ལ་ཅི་བདེར་བྱེད་དུ་བཅུག་གོ་། ཞེས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དང་། དེ་གསོན་པོའི་ཚེ་ཉིད་ན་མ་བྱིན་ན་། ཤི་ནས་སྦྱིན་པ་ལྟ་སྨོས་༄༡༥༤བ་ཀྱང་ཅི་དགོས་། བདག་ཤི་ནས་འདིའི་ཡིན་ནོ་༎ ཞེས་བྱ་བའི་སྦྱིན་པ་འདི་ནི་། མེད་པ་ཡིན་པས་བླངས་ཏེ་བགོས་ལ་དགེ་སློང་དེའི་རང་གི་སྐལ་བ་སྦྱིན་པར་བྱའོ་༎ དེའི་ཚེ་དགེ་སློང་ནད་ཀྱིས་ཐེབས་པ་། སྡུག་བསྔལ་བ་། ནད་ཚབས་ཆེ་བ་ཞིག་ཡོད་པ་དེ་། ཤེས་པ་ཆུང་བས་དེའི་སྨན་མེད་ནས་། དེའི་ལུས་ཀྱི་གནས་སྐབས་ལ་བརྟགས་ཏེ་རིམ་གྲོ་བྱེད་པ་ལ་སྨྲས་པ་། བདག་ལ་ཅི་ཡང་མེད་ཀྱི་། བདག་གི་ཆེད་དུ་མཆོད་པ་གྱིས་ཤིག་། དེས་ཁས་བླངས་པ་ལས་། དེ་ཤི་ནས་ངན་སོང་རྣམས་སུ་སྐྱེས་སོ་༎ དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་། དགེ་སློང་དག་། དགེ་སློང་ཤི་བ་གང་ཡིན་པ་དེས་རིམ་གྲོ་བྱེད་པ་ལ་ཇི་སྐད་སྨྲས་། དེ་རྣམས་ཀྱིས་ཇི་ལྟར་གྱུར་པ་གསོལ་བ་དང་། དགེ་སློང་དག་། དགེ་སློང་དེ་ལོག་པར་ལྟུང་ངོ་༎ གལ་ཏེ་ཚངས་པ་མཚུངས་པར་སྤྱོད་པ་རྣམས་ཀྱིས་དེའི་ཆེད་དུ་དཀོན་མཆོག་གསུམ་ལ་མཆོད་པ་བྱས་པར་གྱུར་དང་། དད་པས་ལོག་པར་ལྟུང་བར་མི་འགྱུར་བ་ཞིག་། དེ་ལྟ་བས་ན་། དགེ་སློང་གིས་ཚངས་པ་མཚུངས་པར་སྤྱོད་པ་ན་བ་ནམ་ཡང་ཡལ་བར་མི་གཞག་སྟེ་། ནད་ག-ཡོག་སྦྱིན་པར་བྱའོ་༎ དེས་དེ་ལ་དྲིས་ཏེ་། གལ་ཏེ་དེ་ལ་སྨན་མེད་ན་། ཡོན་བདག་ལ་བསླང་བར་བྱའོ་༎ གལ་ཏེ་གྲུབ་ན་དེ་ལྟ་ན་ལེགས་། ཅི་སྟེ་མ་གྲུབ་ན་། དགེ་འདུན་གྱི་ལས་སྦྱིན་ནོ་༎ ཅི་སྟེ་ཡང་མ་གྲུབ་ན་། དེ་བཞིན་གཤེགས་པའི་མཆོད་རྟེན་ནམ་། དྲི་གཙང་ཁང་གང་གི་གདུགས་སམ་། རྒྱལ་མཚན་ནམ་། རྒྱན་གང་ཡིན་པ་དེ་དགེ་འདུན་གྱིས་ཕོག་ལ་སྦྱིན་པར་བྱ་ཞིང་། རིམ་གྲོ་བྱེད་པས་བསྒྱུར་ནས་༄༡༥༥ཨ་༌༎ རིམ་གྲོ་དང་། སྟོན་པ་མཆོད་པར་བྱའོ་༎ སོས་པར་གྱུར་ན་དེ་ལ་། འདི་ནི་། སངས་རྒྱས་ཀྱི་ཡིན་ཏེ་། ཁྱོད་ཀྱི་ཡོ་བྱད་དུ་སྤྱད་དོ་༎ ཞེས་བརྗོད་པར་བྱའོ་༎ གལ་ཏེ་དེ་ལ་འབྱོར་པ་ཡོད་ན་། དེས་འབད་དེ་བསབ་པར་བྱའོ་༎ གལ་ཏེ་མེད་ན་། དེའི་སྤྱད་པ་ལེགས་པར་སྤྱད་པ་ཡིན་ཏེ་། ཕའི་ལ་བུ་བཞིན་དུ་རིགས་པ་ཡིན་པས་དེ་ལ་འགྱོད་པར་མི་བྱའོ་༎ གླེང་གཞི་ནི་། མཉན་ཡོད་ནའོ་༎ དགེ་སློང་ནད་ཀྱིས་ཐེབས་པ་། སྡུག་བསྔལ་བ་། ནད་ཚབས་ཆེ་བ་། ཚོར་བས་ཉེན་པ་ཞིག་ཡོད་པ་དེ་ལ་ལྷུང་བཟེད་བཟང་པོ་ཞིག་ཡོད་དེ་། དེ་དེ་ལ་ལྷག་པར་ཆགས་ནས་རིམ་གྲོ་བྱེད་པ་ལ་སྨྲས་པ་། ཁོ་བོའི་ལྷུང་བཟེད་འོན་ཅིག་། དེས་མ་བྱིན་པ་དང་། དེ་དེ་ལ་ངན་སེམས་སྐྱེས་ཤིང་ལྷུང་བཟེད་ལ་ལྷག་པར་ཆགས་པ་ཤི་ནས་། དེ་ལྷུང་བཟེད་དེ་ཉིད་དུ་སྦྲུལ་ཞིག་ཏུ་སྐྱེས་སོ་༎ དགེ་སློང་རྣམས་ཀྱིས་དེ་སྲེག་ཏུ་ཁྱེར་ནས་། བསྲེགས་ཏེ་གཙུག་ལག་ཁང་དུ་ལྷགས་ནས་དགེ་སློང་གི་དགེ་འདུན་འདུས་སོ་༎ གོས་འགྱེད་པས་ཤི་བའི་ཡོ་བྱད་རྒན་པའི་མཐར་སྤུངས་སོ་༎ དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ་། ཀུན་དགའ་བོ་། སོང་ལ་དགེ་སློང་རྣམས་ལ་དགེ་སློང་སུས་ཀྱང་དེའི་ལྷུང་བཟེད་བཞག་པའི་སྣོད་མ་དབྱེ་ཞིང་། དེ་བཞིན་གཤེགས་པ་ཉིད་ཀྱིས་འབྱེད་པར་འགྱུར་རོ་༎ ཞེས་སྒོས་ཤིག་། ཚེ་དང་ལྡན་པ་ཀུན་དགའ་བོས་དགེ་སློང་རྣམས་ལ་བསྒོས་སོ་༎ དེ་ནས་བཅོམ་ལྡན་འདས་ཀྱིས་ཕྱེ་བ་དང་། སྦྲུལ་ཞིག་༄༡༥༥བ་མགོའི་གདེངས་ཀ་ཆེར་བྱས་ནས་འདུག་གོ་། དེ་ནས་བཅོམ་ལྡན་འདས་ཀྱིས་སེ་གོལ་གྱི་སྒྲས་བསླངས་ནས་བཀའ་སྩལ་པ་། མི་གཏི་མུག་ཅན་། ལྷུང་བཟེད་འདི་སྤོངས་ལ་སོངས་ཤིག་། དགེ་སློང་རྣམས་ཀྱིས་འགེད་པར་འགྱུར་རོ་༎ དེ་འཁྲུགས་ནས་ཅི་དགའ་བའི་སྤྱོད་ལམ་གྱིས་སོང་སྟེ་། ནགས་སྟུག་པོ་ཞིག་ཏུ་ཞུགས་ནས་། དེས་དེ་ཁྲོས་པའི་མེ་སྦར་བས་ནགས་དེ་རབ་ཏུ་འབར་ཏེ་། དེ་ཉིད་དུ་ཚིག་ནས་དགེ་སློང་རྣམས་ལ་ངན་སེམས་སྐྱེས་པས་དམྱལ་བ་རྣམས་སུ་སྐྱེས་སོ་༎ དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་། དགེ་སློང་དག་། སྲིད་པ་ཐམས་ཅད་ལ་སྐྲག་པར་གྱིས་ཤིག་། སྲིད་པའི་ཡོ་བྱད་གང་གི་ཕྱིར་སེམས་ཅན་གཅིག་གི་ལུས་དེ་། གནས་གསུམ་པོ་ནགས་སྟུག་པོར་ཁྲོས་པའི་མེ་དང་། དམྱལ་བར་སེམས་ཅན་དམྱལ་བའི་མེ་དང་། དུར་ཁྲོད་དུ་མེ་ཕལ་པས་སྲེག་པར་གྱུར་བ་ཐམས་ཅད་ལས་ཡིད་བྱུང་བར་བྱའོ་༎ དེ་ལྟ་བས་ན་། དགེ་སློང་གིས་ཡོ་བྱད་ལ་ལྷག་པར་ཆགས་པ་བསྐྱེད་པར་མི་བྱ་ཞིང་། གང་ལ་སྐྱེ་བ་དེ་ཡོངས་སུ་སྤང་བར་བྱའོ་༎ མ་སྤངས་ན་། འགལ་ཚབས་ཅན་དུ་འགྱུར་རོ་༎ གཞན་ཡང་། གལ་ཏེ་ནད་པ་རང་གི་ཡོ་བྱད་སློང་ན་། རིམ་གྲོ་བྱེད་པས་མྱུར་བ་མྱུར་བར་སྦྱིན་པར་བྱའོ་༎ མ་བྱིན་ན༏་འགལ་ཚབས་ཅན་དུ་འགྱུར་རོ་༎ གླེང་གཞི་ནི་། མཉན་ཡོད་ནའོ་༎ དེའི་ཚེ་དགེ་སློང་ནད་པ་ཞིག་གནས་ཁང་དུ་ཤི་ནས་མི་མ་ཡིན་པ་རྣམས་ཀྱི་ནང་དུ་སྐྱེས་སོ་༎ གོས་འགེད་པས་ལྷུང་༄༡༥༦ཨ་༌༎ བཟེད་དང་ཆོས་གོས་བགོའོ་༎ ཞེས་དགེ་སློང་དེའི་གནས་ཁང་དུ་འཇུག་པར་བརྩམས་པ་ལས་། དེ་ཀུན་ནས་དཀྲིས་པ་དྲག་པོས་དབྱུག་པ་བླངས་ཏེ་ལངས་ནས་དེས་སྨྲས་པ༏་རེ་ཞིག་ཁོ་བོ་དུར་ཁྲོད་དུ་ཡང་མ་ཕྱུང་བར་ལྷུང་བཟེད་དང་ཆོས་གོས་འགེད་པར་བྱེད་དམ་། དེ་དངངས་ནས་བྲོས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། རེ་ཞིག་ཐོག་མར་དགེ་སློང་གི་རོ་ཕྱུང་ནས་ཕྱི་ནས་དེའི་ལྷུང་བཟེད་དང་ཆོས་གོས་བགོ་བར་བྱའོ་༎ གླེང་གཞི་ནི་། མཉན་ཡོད་ནའོ་༎ དེའི་ཚེ་དགེ་སློང་ཞིག་ཤི་ནས་། དགེ་སློང་རྣམས་ཀྱིས་དེ་ཕྱུང་སྟེ་དུར་ཁྲོད་དུ་དེ་བཞིན་དུ་བོར་ནས་གཙུག་ལག་ཁང་དུ་ལྷགས་ཏེ་གོས་འགེད་པས་ཆོས་གོས་དང་ལྷུང་བཟེད་བགོའོ་༎ ཞེས་དེའི་གནས་ཁང་དུ་ཞུགས་པ་དང་། དེ་མི་མ་ཡིན་པ་རྣམས་སུ་སྐྱེས་པས་། དབྱུག་པ་བླངས་ཏེ་ལངས་ནས་དེས་སྨྲས་པ་། རེ་ཞིག་ཁོ་བོའི་རོ་ལ་མཆོད་པ་ཡང་མ་བྱས་པར་ཆོས་གོས་དང་ལྷུང་བཟེད་འགེད་པར་བྱེད་དམ་ཞེས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་རྣམས་ཀྱིས་སྔར་དེའི་རོ་ལ་མཆོད་པ་བྱས་ལ་། དེའི་འོག་ཏུ་ལྷུང་བཟེད་དང་ཆོས་གོས་བགོས་དང་། ཉེས་དམིགས་འདིར་མི་འགྱུར་རོ་༎ གླེང་གཞི་ནི་། མཉན་ཡོད་ནའོ་༎ དེའི་ཚེ་དགེ་སློང་ནད་པ་ཞིག་གནས་ཁང་དུ་ཤི་ནས་དེ་དགེ་སློང་༄༡༥༦བ་རྣམས་ཀྱིས་དུར་ཁྲོད་དུ་ཁྱར་ཏེ་རོ་ལ་མཆོད་པ་བྱས་བསྲེགས་ནས་། དེ་ནས་གཙུག་ལག་ཁང་དུ་ལྷགས་པ་དང་། གོས་འགེད་པས་དེའི་གནས་ཁང་དུ་ཞུགས་པ་ལས་། དེས་དབྱུག་པ་བླངས་ཏེ་ལངས་ནས་རེ་ཞིག་བདག་གི་ཆེད་དུ་ཆོས་བསྒྲགས་པ་མ་བྱས་པར་ཆོས་གོས་རྣམས་འགེད་པར་བྱེད་དམ་ཞེས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དེའི་ཆེད་དུ་ཆོས་བསྒྲགས་པ་དང་། དེའི་ཆེད་དུ་ཡོན་བསྔོ་བ་བྱས་ནས་ཆོས་གོས་རྣམས་བགོ་བར་བྱའོ་༎ སྡོམ་ལ་། ནད་པ་དང་ནི་ཚོང་དཔོན་དང་༎ དངོས་པོའི་སྐྱིན་པ་ལག་གི་བླ་༎ མཚམས་བཞི་དག་ཏུ་བྱ་བ་དང་༎ ཕོ་ཉ་བརྒྱད་དུ་བྱ་བའོ་༎ གླེང་གཞི་ནི་། མཉན་ཡོད་ནའོ་༎ དེའི་ཚེ་ཁྱིམ་བདག་ཅིག་གིས་སངས་རྒྱས་ལ་སོགས་པ་དགེ་སློང་གི་དགེ་འདུན་ཁྱིམ་དུ་གདུགས་ཚོད་ལ་སྤྱན་དྲངས་པ་ལས་། དགེ་སློང་གི་དགེ་འདུན་ནི་། ལྷགས་སོ་༎ བཅོམ་ལྡན་འདས་ནི་། རྫས་ཀྱིས་བསྒྲུབས་པ་ན་བཞུགས་ནས་བསོད་སྙོམས་ཀྱི་སྐུ་སྐལ་བཞེས་སོ་༎ སངས་རྒྱས་བཅོམ་ལྡན་འདས་རྣམས་ནི་། རྒྱུ་ལྔས་རྫས་ཀྱིས་བསྒྲུབས་པ་ན་བཞུགས་ནས་བསོད་སྙོམས་ཀྱི་སྐུ་སྐལ་བཞེས་ཏེ་། ལྔ་པོ་གང་ཞེ་ན་། ནང་དུ་ཡང་དག་འཇོག་པར་བཞེད་པ་དང་། ལྷ་རྣམས་ལ་ཆོས་འཆད་པར་བཞེད་པ་དང་། གནས་མལ་ལ་གཟིགས་པར་བཞེད་པ་དང་། ནད་པ་ལ་གཟིགས་པར་བཞེད་པ་དང་། ཉན་ཐོས་རྣམས་འདུལ་བ་ལ་བསླབ་པའི་གཞི་བཅའ་བར་བཞེད་པ་སྟེ་། སྐབས་འདིར་ནི་། ནད་པ་ལ་༄༡༥༧ཨ་༌༎ གཟིགས་པ་དང་། བསླབ་པའི་གཞི་བཅའ་བར་བཞེད་ནས་སངས་རྒྱས་བཅོམ་ལྡན་འདས་རྫས་ཀྱིས་བསྒྲུབས་པ་ན་བཞུགས་ནས་བསོད་སྙོམས་ཀྱི་སྐུ་སྐལ་བཞེས་སོ་༎ དེ་ནས་བཅོམ་ལྡན་འདས་ཀྱིས་དགེ་སློང་གི་དགེ་འདུན་དོང་ནས་རིང་པོ་མ་ལོན་པར་མཁྱེན་ནས་ལྡེ་མིག་བསྣམས་ཏེ་ཀུན་དགའ་ར་བ་ནས་ཀུན་དགའ་ར་བ་དང་། གཙུག་ལག་ཁང་ནས་གཙུག་ལག་ཁང་དང་། སྤྱིལ་པོ་ནས་སྤྱིལ་པོ་དང་། འཆགས་ནས་འཆགས་རྣམས་སུ་འཆག་ཅིང་གཤེགས་པ་ན་གཙུག་ལག་ཁང་ཆེན་པོ་གང་ན་བ་དེར་ཕྱིན་པ་དང་། དེ་ན་དགེ་སློང་ནད་ཚབས་ཆེ་བ་། ཤེས་པ་ཆུང་བ་། རང་གི་གཅིན་དང་ངན་སྐྱུགས་ཀྱི་ནང་དུ་ནུབ་པ་ཞིག་གིས་། བཅོམ་ལྡན་འདས་མཐོང་ནས་བཅོམ་ལྡན་འདས་། བདག་ལ་མགོན་མ་མཆིས་སོ་༎ བདེ་བར་གཤེགས་པ་། བདག་ལ་མགོན་མ་མཆིས་སོ་༎ ཞེས་སྐད་ངན་བཏོན་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་། ང་ཁམས་གསུམ་གྱི་མགོན་པོའི་རྗེས་སུ་ཁྱོད་རབ་ཏུ་བྱུང་ན༏་ཅིའི་ཕྱིར་དེ་སྐད་དུ་། བཅོམ་ལྡན་འདས་། བདག་ལ་མགོན་མ་མཆིས་སོ་༎ བདེ་བར་གཤེགས་པ་། བདག་ལ་མགོན་མ་མཆིས་སོ་༎ ཞེས་ངུ་སྐད་འདོན་། བཙུན་པ་། བདག་ལ་ཚངས་པ་མཚུངས་པར་སྤྱོད་པ་འགའ་ཡང་རིམ་གྲོ་བགྱིད་པའམ་། ལྟ་བ་མ་མཆིས་སོ་༎ དགེ་སློང་། ཁྱོད་ཀྱིས་ཚངས་པ་མཚུངས་པར་སྤྱོད་པ་འགའ་ལ་རིམ་གྲོ་དང་ལྟ་བ་བྱས་པ་ཡོད་དམ་། བཙུན་༄༡༥༧བ་པ༏་མ་མཆིས་ལགས་སོ་༎ དེ་བས་ན་། ཁྱོད་གནས་སྐབས་འདི་ལྟ་བུར་གྱུར་ཏོ་༎ བཅོམ་ལྡན་འདས་ཀྱིས་ཀྱེ་མའོ་༎ ལྷ་རྣམས་ཀྱི་དབང་པོ་བརྒྱ་བྱིན་གྱིས་མཚོ་ཆེན་པོ་མ་དྲོས་པ་ནས་ཆུ་ཁྱེར་ཏེ་འོང་ཞིང་རི་སྤོས་ཀྱི་ངད་ལྡང་ལས་ས་ཁྱེར་ཏེ་འོང་བར་གྱུར་ཅིག་། ཅེས་འཇིག་རྟེན་བའི་ཐུགས་བསྐྱེད་པ་མཛད་དོ་༎ ཆོས་ཉིད་ཀྱིས་གང་གི་ཚེ་བཅོམ་ལྡན་འདས་ཀྱིས་འཇིག་རྟེན་པའི་ཐུགས་བསྐྱེད་པ་མཛད་པ་དེའི་ཚེ་བརྒྱ་བྱིན་དང་ཚངས་པ་ལ་སོགས་ཏེ་། ལྷ་རྣམས་ཀྱིས་ཀྱང་བཅོམ་ལྡན་འདས་ཀྱི་ཐུགས་སེམས་ཀྱིས་ཤེས་སོ་༎ དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་མཚོ་ཆེན་པོ་མ་དྲོས་པ་ནས་ཡན་ལག་བརྒྱད་དང་ལྡན་པའི་ཆུས་གསེར་གྱི་རིལ་བ་བཀང་སྟེ་། རི་སྤོས་ཀྱི་ངད་ལྡང་ལས་ས་བླངས་ནས་མྱུར་བ་མྱུར་བར་བཅོམ་ལྡན་འདས་ཀྱི་སྤྱན་སྔར་འོངས་ཏེ་འདུག་ནས་འདི་སྐད་ཅེས་གསོལ་ཏོ་༎ བཅོམ་ལྡན་འདས་བཞུགས་ཤིག་དང་དེའི་རིམ་གྲོ་བདག་གིས་བགྱིའོ་༎ བཅོམ་ལྡན་འདས་ཀྱིས་བཀའ་སྩལ་པ་། ཀོའུ་ཤི་ཀ་། འདི་ཁྱོད་ཀྱི་ཕྱིར་རབ་ཏུ་བྱུང་བ་མ་ཡིན་གྱི་། འོན་ཀྱང་ངའི་ཕྱིར་ཡིན་ནོ་༎ གཞན་ཡང་། ཁྱོད་ཀྱིས་འདི་སྔོན་མ་མཐོང་ལ་། ལྷ་རྣམས་ནི་། གཙང་སྦྲ་ལ་དགའ་བ་ཡིན་པས་འདུག་ཅིག་། ངས་འདིའི་རིམ་གྲོ་བྱའོ་༎ དེ་ནས་བཅོམ་ལྡན་འདས་ཀྱིས་ན་བཟའ་ཆོས་གོས་བརྫེས་ནས་ཕྱག་འཁོར་ལོ་དང་། བཀྲ་ཤིས་དང་། ག-ཡུང་དྲུང་འཁྱིལ་བ་ཅན་། བསོད་ནམས་བརྒྱ་ཕྲག་དུ་མས་བསྒྲུབས་པ་། སྐྲག་པ་རྣམས་ལ་དབུགས་འབྱིན་པར་མཛད་༄༡༥༨ཨ་༌༎ པས་དགེ་སློང་དེ་བཟུང་སྟེ་། གཅིན་དང་ངན་སྐྱུགས་ནས་ཕྱུང་ནས་མཐའ་གཅིག་ཏུ་བཞག་སྟེ་། སྨྱུག་གི་ཚལ་པས་བཞར་ནས་ས་དཀར་པོས་དྲིལ་ཕྱིས་བྱས་ཏེ་བཀྲུས་སོ༏་༏དེ་ནས་སྐྱིལ་མོ་ཀྲུང་འཆར་བཅུག་ནས་དེའི་ཆོས་གོས་རྣམས་བཀྲུས་ཏེ་ཕྱོགས་དེ་ཡང་པའི་ལྕི་བ་འཇམ་པོས་བྱུག་པ་མཛད་དོ་༎ དེ་ནས་ཕྱག་དང་ཞབས་བསིལ་ནས་ལྷ་རྣམས་ཀྱི་དབང་པོ་བརྒྱ་བྱིན་ལ་ནད་པ་ལ་རིམ་གྲོ་བྱ་བ་སྔོན་དུ་འགྲོ་བའི་ཆོས་བཤད་པས་ཡང་དག་པར་བསྟན་། ཡང་དག་པར་འཛིན་དུ་བཅུག་ནས་གཙུག་ལག་ཁང་དུ་ཞུགས་སོ་༎ ཚེ་དང་ལྡན་པ་ཀུན་དགའ་བོས་བསོད་སྙོམས་ཀྱི་སྐུ་སྐལ་གྱི་བསོད་སྙོམས་ཁྱེར་ཏེ་བཅོམ་ལྡན་འདས་ཀྱི་སྤྱན་སྔར་སོང་ངོ་༎ ཆོས་ཉིད་ཀྱིས་། སངས་རྒྱས་བཅོམ་ལྡན་འདས་རྣམས་ནི་། བསོད་སྙོམས་མནོས་ནས་ཁྱེར་ཏེ་འོང་བའི་དགེ་སློང་ལ་སོ་སོ་ཡང་དག་པར་དགའ་བར་མཛད་པ་འདིས་སོ་སོ་ཡང་དག་པར་དགའ་བར་མཛད་དེ་། དགེ་སློང་། ཇི་ག་དགེ་སློང་གི་དགེ་འདུན་ཁ་ཟས་བསོད་པས་ལེགས་པར་ཚིམ་པར་བྱས་སམ་ཞེས་ཡང་དག་པར་རབ་ཏུ་དགའ་བར་མཛད་པ་ཡིན་པས་། བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ་། ཀུན་དགའ་བོ་། ཅི་། དགེ་སློང་གི་དགེ་འདུན་ཁ་ཟས་བསོད་བས་ལེགས་པར་ཚིམ་པར་བྱས་སམ་། བཙུན་པ་། དེ་བཞིན་དུ་ཞལ་ཟས་བསོད་པས་དགེ་སློང་གི་དགེ་འདུན་ལེགས་པར་ཚིམ་པར་བགྱིས་ལགས་སོ་༎ དེ་ནས་བཅོམ་ལྡན་འདས་ཀྱིས་བསོད་སྙོམས་༄༡༥༨བ་ཀྱི་ཕྱེད་བཞེས་ཏེ་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ་། ཀུན་དགའ་བོ་། སོང་ལ་གཙུག་ལག་ཁང་ཆེ་གེ་མོ་ཞིག་ན་དགེ་སློང་ནད་ཚབས་ཆེ་བ་ཞིག་ཡོད་པ་དེ་ལ་བསོད་སྙོམས་ཕྱེད་པོ་འདི་ཁྱེར་ལ་ཟོས་ནས་འདི་སྐད་ཅེས་། ཚེ་དང་ལྡན་པ་། ཁྱོད་ཀྱི་རིམ་གྲོ་སྟོན་པ་ཉིད་ཀྱིས་མཛད་དེ་བསོད་སྙོམས་ཀྱི་ཕྱེད་ཀྱི་བགོ་བཤའ་ཡང་མཛད་དོ་༎ ཞེས་གྱིས་ཤིག་། བཙུན་པ་། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ནས་བསོད་སྙོམས་ཀྱི་ཕྱེད་ཁྱེར་ཏེ་། དེ་ལ་བསོད་སྙོམས་བྱིན་ནས་ཇི་སྐད་བཀའ་སྩལ་པ་ཡང་སྨྲས་སོ་༎༎ འདུལ་བ་གཞི་།
 (śay-v 3) (a 314a5) (msv iii 121)	བམ་པོ་རེ་དྲུག་པ་། དེ་ནས་དགེ་སློང་དེ་། འདི་སྙམ་དུ་སེམས་ཏེ་། བདག་ནི་། ཁམས་གསུམ་གྱི་བླ་མ་ཉིད་ཀྱིས་རིམ་གྲོ་མཛད་དེ་། བསོད་སྙོམས་ཀྱི་ཕྱེད་ཀྱང་གནང་གི་། བདག་དད་པས་བྱིན་པ་ལོངས་སྤྱད་ནས་ལེ་ལོས་དུས་འདས་པར་བྱེད་པ་ནི་། བདག་ལ་རིགས་པ་མ་ཡིན་པས་། མ་ལ་བདག་ནམ་གྱི་ཆ་སྟོད་དང་། ནམ་གྱི་ཆ་སྨད་ལ་མི་ཉལ་བར་སྦྱོར་བ་ལ་བརྩོན་པར་གནས་པར་བྱའོ་༎ སྙམ་ནས་། དེ་ནམ་གྱི་ཆ་སྟོད་དང་། ཆ་སྨད་ལ་མི་ཉལ་བར་སྦྱོར་བ་ལ་བརྩོན་པར་གནས་པ་ན་། འཁོར་བའི་འཁོར་ལོ་ཆ་ལྔ་པ་ག-ཡོ་བ་དང་མི་ག-ཡོ་བ་འདི་ཉིད་རིག་སྟེ་འདུ་བྱེད་ཀྱི་རྣམ་པ་ཐམས་ཅད་ཉམས་པ་དང་། ལྟུང་བ་དང་། རྣམ་པར་འཐོར་བ་དང་། རྣམ་པར་འཇིག་པའི་ཆོས་ཉིད་དུ་ཟིལ་གྱིས་མནན་ནས་ཉོན་མོངས་པ་ཐམས་ཅད་སྤངས་ཏེ་། དགྲ་བཅོམ་པར་གྱུར་ཏོ་༎ དགྲ་བཅོམ་པར་གྱུར་ནས་ཁམས་གསུམ་གྱི་འདོད་ཆགས་དང་༄༡༥༩ཨ་༌༎ བྲལ་པ་། བོང་བ་དང་གསེར་དུ་མཉམ་པ་། ནམ་མཁའ་དང་ལག་མཐིལ་དུ་མཚུངས་པའི་སེམས་། ཙནདན་དང་སྟེའུར་མཉམ་པ་། མ་རིག་པའི་སྒོ་ངའི་སྦུབས་དྲལ་བར་གྱུར་ཅིང་། རིག་པ་དང་། མངོན་པར་ཤེས་པ་དང་། སོ་སོ་ཡང་དག་པར་རིག་པ་ཐོབ་པ་། སྲིད་པ་དང་། འདོད་པའི་རྙེད་པ་དང་བཀུར་སྟི་ལ་རྒྱབ་ཀྱིས་ཕྱོགས་པ་དང་། དབང་པོ་དང་། ཉེ་བའི་དབང་པོ་དང་བཅས་པའི་ལྷ་རྣམས་ཀྱིས་མཆོད་པར་བྱ་བ་དང་། རྗེད་པར་བྱ་བ་དང་། མངོན་དུ་སྨྲ་བར་བྱ་བར་གྱུར་ཏོ་༎ དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་། དགེ་སློང་དག་། ནད་པ་འདི་དག་ལ་ནི་། ཚངས་པ་མཚུངས་པར་སྤྱོད་པ་ཁྱེད་ཅག་ཁོ་ན་མ་གཏོགས་པར་མ་མེད་། ཕ་མེད་། རྩ་ལག་གཞན་མེད་དོ་༎ དེ་ལྟ་བས་ན་། ཚངས་པ་མཚུངས་པར་སྤྱོད་པ་རྣམས་ཀྱིས་ཕན་ཚུན་དུ་རིམ་གྲོ་བྱ་སྟེ་། མཁན་པོས་ནི་། ལྷན་ཅིག་གནས་པའི་འོ་༎ ལྷན་ཅིག་གནས་པས་ནི་། མཁན་པོའི་འོ་༎ སློབ་དཔོན་གྱིས་ནི་། ཉེ་གནས་ཀྱིའོ་༎ ཉེ་གནས་ཀྱིས་ནི་། སློབ་དཔོན་གྱིའོ་༎ མཁན་པོ་གཅིག་པས་ནི་། མཁན་པོ་གཅིག་པའི་འོ་༎ སློབ་དཔོན་གཅིག་པས་ནི་། སློབ་དཔོན་གཅིག་པའིའོ་༎ གཏམ་འདྲེས་པས་ནི་། གཏམ་འདྲེས་པའིའོ་༎ ཕེབས་པར་སྨྲས་པས་ནི་། ཕེབས་པར་སྨྲ་བའིའོ་༎ སྨོས་འདྲིན་གྱིས་སྨོས་འདྲིན་གྱིའོ་༎ འཁོར་དང་བྲལ་བ་། ཤེས་པ་ཆུང་བ་གང་ཡིན་པ་དེ་ནི་། དགེ་འདུན་གྱིས་ནད་ཀྱི་གནས་སྐབས་ལ་བརྟགས་ནས་རིམ་གྲོ་པ་གཅིག་གམ་། ༄༡༥༩བ་གཉིས་སམ་། མང་པོ་སྦྱིན་ཏེ་། མཐར་ན་དགེ་འདུན་གྱིས་ཀྱང་རིམ་གྲོ་བྱའོ་༎ དགེ་སློང་རྣམས་ཐེ་ཚོམ་སྐྱེས་ནས་ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ་། བཙུན་པ་། བཅོམ་ལྡན་འདས་ཉིད་ཀྱིས་དགེ་སློང་དེའི་ལུས་ཀྱི་རིམ་གྲོ་མཛད་ནས་། དེས་དགྲ་བཅོམ་པ་མངོན་སུམ་དུ་བགྱིས་པ་ལ་གཟིགས་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ད་ལྟར་འབའ་ཞིག་ཏུ་མ་ཟད་དེ་། ཇི་ལྟར་འདས་པའི་དུས་ན་ཡང་ངས་འདིའི་རིམ་གྲོ་བྱས་ནས་དེ་མངོན་པར་ཤེས་པ་ལྔ་མངོན་སུམ་དུ་བྱས་པ་དེ་ཉོན་ཅིག་། དགེ་སློང་དག་། སྔོན་བྱུང་བ་། བསྟི་གནས་མེ་ཏོག་དང་། འབྲས་བུ་དང་། ཆུ་ཕུན་སུམ་ཚོགས་པ་། ཤིང་སྣ་ཚོགས་ཀྱིས་མཛེས་པར་བྱས་པ་ཞིག་ན་དྲང་སྲོང་མངོན་པར་ཤེས་པ་ལྔ་དང་ལྡན་པ་ཞིག་གནས་སོ་༎ དེས་སློབ་མའི་རིམ་གྲོ་བྱས་ནས་སོས་པ་དང་། དེ་ནས་དེས་མངོན་པར་ཤེས་པ་ལྔ་མངོན་སུམ་དུ་བྱས་སོ་༎ དགེ་སློང་དག་། ཇི་སྙམ་དུ་སེམས་། དེའི་ཚེ་དེའི་དུས་ཀྱི་དྲང་སྲོང་གང་ཡིན་པ་དེ་ནི་། ང་ཉིད་ཡིན་ནོ་༎ དྲང་སྲོང་དེའི་སློབ་མ་གང་ཡིན་པ་དེ་ནི་། དགེ་སློང་འདི་ཉིད་ཡིན་ཏེ་། དེ་ན་ཡང་ངས་དེའི་རིམ་གྲོ་བྱས་སོ་༎ ད་ལྟར་ཡང་བྱས་སོ་༎ གཞན་ཡང་། དགེ་སློང་རྣམས་ཀྱིས་བཅོམ་ལྡན་འདས་ལ་ཞུས་པ་། བཙུན་པ་། བཅོམ་ལྡན་འདས་ལྷག་པར་ནད་པ་རྣམས་ལ་བྱམས་པར་མཛད་པ་ལ་གཟིགས་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ད་ལྟར་འབའ་ཞིག་ཏུ་མ་ཟད་དེ་། ཇི་ལྟར་འདས་པའི་དུས་ན་ཡང་ང་ལྷག་པར་ནད་པ་རྣམས་༄༡༦༠ཨ་༌༎ ལ་བྱམས་པར་བྱེད་པ་དེ་ཉོན་ཅིག་། དགེ་སློང་དག་། སྔོན་བྱུང་བ་། ཡུལ་ཤི་བི་པའི་དབྱངས་ཀྱི་རྒྱལ་པོའི་ཕོ་བྲང་ན་རྒྱལ་པོ་ཤི་བི་ཞེས་བྱ་བ་འབྱོར་པ་དང་། རྒྱས་པ་དང་། བདེ་བ་དང་། ལོ་ལེགས་པ་། སྐྱེ་བོ་དང་མི་མང་པོས་རབ་ཏུ་གང་བ་ན་རྒྱལ་སྲིད་བྱེད་དུ་འཇུག་སྟེ་། དེ་སློང་བ་པ་རྣམས་ལ་མི་གཏོང་བ་ཅུང་ཟད་ཀྱང་མེད་དེ་། ནད་པ་རྣམས་ལ་ནི་། ཁྱད་པར་དུ་བྱེད་དོ་༎ ཇི་ཙམ་ན་ཁྱིམ་བདག་ནད་པ་སྨན་པ་ཐམས་ཅད་ཀྱིས་སྤངས་པ་ཞིག་རྒྱལ་པོའི་དྲུང་དུ་སོང་ནས་ལྷ་། བདག་ལ་དཔྱད་མཛོད་ཅིག་། རྒྱལ་པོས་སྨན་པ་རྣམས་ལ་བསྒོ་བ་། ཤེས་ལྡན་དག་། དཔྱད་བྱོས་ཤིག་། དེ་རྣམས་ཀྱིས་སྨྲས་པ་། ལྷ་། འདིའི་སྨན་ནི་། དཀོན་ལགས་སོ་༎ རྒྱལ་པོས་སྨྲས་པ་། དཀོན་པ་དེ་དག་ཅི་འདྲ་བ་ཞིག་ཡིན་། ལྷ་། གང་ཞིག་བཙས་ཚུན་ཆད་སྔོན་ལན་འགའ་ཡང་སུ་ལ་ཡང་ཁྲོ་མ་མྱོང་བ་དེའི་ཁྲག་ལས་ནས་ཐུག་བགྱིས་ཏེ་ཟླ་བ་དྲུག་ཏུ་སྩལ་ན་། དེ་ལྟ་ན་འདི་སོས་པར་འགྱུར་ལགས་ཀྱི་། གཞན་གྱིས་ནི་། མ་ལགས་སོ་༎ རྒྱལ་པོས་སྨྲས་པ་། དེའི་སྨན་དཀོན་པ་ནི་། བདེན་ནོ་༎ དེ་ནས་བདག་ཉིད་ཀྱི་སྤྱོད་པ་ལ་བརྟག་པར་བརྩམས་ན་། བདག་ཉིད་ཀྱི་སྤྱོད་པ་ལ་བརྟགས་པར་དཀའ་བར་གྱུར་ནས་། དེས་མ་མ་ལ་དྲིས་པར་བརྩམས་པ་། མ་མ་། ང་དུས་འདི་སྲིད་ཀྱི་བར་དུ་སྔོན་ལན་འགའ་ཡང་ཁྲོས་པ་ཡོད་དམ་། གཞོན་ནུ་། ཁྱོད་གང་གི་ཚེ་བདག་གི་པར་དུ་བྱོན་པ་དེ་ནས་བདག་ཀྱང་སྔོན་སུ་ལ་ལན་འགའ་ཡང་ཁྲོ་མ་མྱོང་ན་། ཁྱོད་ལྟ་སྨོས་ཀྱང་ཅི་འཚལ་། ༄༡༦༠བ་དེ་ནས་མའི་དྲུང་དུ་སོང་ནས་སྨྲས་པ་། ཡུམ་། བདག་དུས་འདི་སྲིད་ཀྱི་བར་དུ་སྔོན་སུ་ལ་ཡང་འགའ་ཡང་ཁྲོས་པ་མཆིས་སམ་། གཞོན་ནུ་། ཁྱོད་གང་གི་ཚེ་བདག་གི་རུམ་དུ་ཞུགས་པ་དེ་ནས་བདག་ཀྱང་སྔོན་སུ་ལ་ཡང་ཁྲོ་མ་མྱོང་ན་། ཁྱོད་ལྟ་སྨོས་ཀྱང་ཅི་དགོས་། དེས་བསམ་པ་། སྨན་རྙེད་དེ་༎ སྙམ་དུ་རིག་ནས་སྨན་པ་རྣམས་ལ་བསྒོ་བ་། ཤེས་ལྡན་དག་། ངས་རང་ལ་བརྟགས་ན་། ང་སྔོན་སུ་ལ་ཡང་ཁྲོ་མ་མྱོང་བས་། ངའི་ཡན་ལག་ལྔའི་རྩ་གཏོར་ཅིག་། ལྷ་། བདག་ཅག་ནི་། མི་ཕལ་པ་ཞིག་གི་དོན་དུ་ལྷའི་སྐུ་ལ་མཚོན་མི་འདེབས་སོ་༎ བྱང་ཆུབ་སེམས་དཔའ་རྣམས་ནི་། བཟོའི་གནས་དང་། ལས་ཀྱི་གནས་དེ་དང་དེ་རྣམས་ལ་མཁས་པ་ཡིན་པས་། རྒྱལ་པོ་རང་ཉིད་ཀྱིས་རྩ་གཏར་ཏེ་། ཁྲག་དེ་ཟླ་བ་དྲུག་ཏུ་ཉི་མ་རེ་རེ་ཞིང་དེ་ལ་ནས་ཐུག་བླུད་པས་སོས་པར་གྱུར་ཏོ་༎ དགེ་སློང་དག་། ཇི་སྙམ་དུ་སེམས་། དེའི་ཚེ་དེའི་དུས་ཀྱི་རྒྱལ་པོ་གང་ཡིན་པ་དེ་ནི་། ང་ཉིད་ཡིན་ཏེ་། དེ་ན་ཡང་ང་ནད་པ་རྣམས་ལ་བྱམས་པར་བྱེད་ན་། ད་ལྟ་ལྟ་ཞིག་སྨོས་ཀྱང་ཅི་དགོས་། གཞན་ཡང་ཤི་བིའི་རྒྱལ་པོའི་བུ་གཞོགས་ཕྱེད་བསྐམས་པར་གྱུར་ནས་། རྒྱལ་པོས་སྨན་པ་རྣམས་ལ་བསྒོ་བ་། ཤེས་ལྡན་དག་། གཞོན་ནུའི་དཔྱད་ཀྱིས་ཤིག་། དེ་རྣམས་ཀྱིས་སྨྲས་པ་། ལྷ་། བཅུད་ཐམས་ཅད་མར་དང་སྒྲོལ་ཅིག་། ལོ་བཅུ་གཉིས་སུ་བཅུད་ཐམས་ཅད་བསགས་ན་། འདིའི་ཡང་ཤང་ཤང་ཏེའུའི་ཤ་མ་རྙེད་དོ་༎ སྨན་པ་རྣམས་ཀྱིས་བྱ་བ་རྣམས་ལ་བསྒོ་བ་། ཤེས་ལྡན་དང་། མེ་ལོང་དང་བྱ་གག་ཁྱེར་ཏེ་། ༄༡༦༡ཨ་༌༎ རྒྱ་མཚོའི་འགྲམ་དུ་དེངས་ལ་། དེར་རྙི་ཚུགས་ཏེ་བྱ་གག་གི་མདུན་དུ་མེ་ལོང་ཞོག་ཅིག་དང་། བྱ་གག་རང་གི་གཟུགས་བརྙན་མཐོང་ནས་འདི་བྱ་གག་ཡིན་ནོ་༎ སྙམ་སྟེ༏་སྐད་ཕྱུང་བ་དང་ཤང་ཤང་ཏེའུས་བྱ་གག་གི་སྐད་ཐོས་ནས་ངོ་མཚར་ཆེ་བས་བྱ་གག་གི་དྲུང་དུ་འོང་བར་འགྱུར་ཏེ་། དེ་གཟུང་བའི་ཐབས་ནི་། འདི་ཡིན་ནོ་༎ དེ་རྣམས་ཀྱིས་དེ་བཞིན་དུ་བྱས་པ་ལས་། ཇི་ཙམ་ན་། ལས་ཀྱི་ཞགས་པས་ཟིན་པའི་སྲོག་ཆགས་ཤང་ཤང་ཏེའུ་ཐོགས་ནས་དེ་རྣམས་ཀྱིས་དེ་ཁྱེར་ཏེ་སོང་ངོ་༎ འདི་ནི་། ཆོས་ཉིད་ཡིན་ཏེ་། འཇིག་རྟེན་གནས་པ་ཆགས་ནས་རིང་པོ་མ་ལོན་པའི་ཚེ་དུད་འགྲོ་རྣམས་ཀྱང་སྨྲ་ཤེས་པས་སྲོག་ཆགས་ཤང་ཤང་ཏེའུ་ས་སྨྲས་པ་། བདག་གར་བཀྲི་། དེ་རྣམས་ཀྱིས་ཇི་ལྟར་གྱུར་པ་སྨྲས་པ་དང་། དེས་སྨྲས་པ་། ཐོང་ཞིག་། ཤའི་མཐུ་ཡོད་པར་བྱེད་པ་ཞེས་བྱ་བའི་སྨན་དང་། རིན་པོ་ཆེ་རྣམས་སྨྲའོ་༎ དེ་རྣམས་ཀྱིས་སྨྲས་པ་། རེ་ཞིག་ཁྱོད་ཀྱིས་སྨན་དེ་དག་ཅི་འདྲ་བར་བལྟའི་། སྟོན་ཅིག་། དེས་སྨྲས་པ་། བདག་གིས་ཁྲུས་བྱས་པའི་ཆུ་ནི་། ཤའི་མཐུ་ཡོད་པ་ཡིན་གྱི་། དེ་ཁྱེར་ལ་དེངས་ཤིག་། རིན་པོ་ཆེ་ནི་། འདི་དག་ཡིན་ནོ་༎ དེ་དག་རྒྱལ་པོས་འཇིགས་པས་རིན་པོ་ཆེ་རྣམས་བོར་ཏེ་ཤང་ཤང་ཏེའུ་དེ་ཉིད་ཁྱེར་ཏེ་དོང་པ་ལས་། རིམ་གྱིས་ཡུལ་ཤི་བིའི་དབྱངས་ཀྱི་རྒྱལ་པོའི་ཕོ་བྲང་དུ་ཕྱིན་ནས་དེ་རྣམས་ཀྱིས་སྲོག་ཆགས་ཤང་ཤང་ཏེའུ་རྒྱལ་པོ་ལ་ཕུལ་ཏེ་པ་ལས་། ། དེས་བསྟན་པའི་སྨན་གང་ཡིན་པ་དེ་ཡང་༄༡༦༡བ་སྨྲས་སོ་༎ དེ་ནས་རྒྱལ་པོས་ཤང་ཤང་ཏེའུ་ལ་དྲིས་པ་དང་སྨྲས་པ་། ལྷ་། བདག་བཀྲུས་པའི་ཆབ་ཤ་སྟོབས་ཅན་དུ་བགྱིད་པ་ལགས་སོ་༎ རྒྱལ་པོས་ཆུ་སྣོད་བདུན་ཆུ་བཟང་པོས་བཀང་བར་བཞག་གོ་། ཇི་ཙམ་ན་དེ་དག་ཏུ་ཇི་སྲིད་ལེགས་པར་ངལ་སོས་པ་དེ་སྲིད་དུ་ཁྲུས་བྱས་ནས་། དེ་ནས་ལུས་ཀྱི་སྟོབས་ཤེས་པ་དང་མོད་ལ་འཕུར་ཏེ་ཁང་པའི་སྟེང་དུ་འདུག་ནས་། འཇིགས་པ་དང་བག་ཚ་བ་དང་བྲལ་ཏེ་ཚིགས་སུ་བཅད་པས་སྨྲས་པ་། རེ་ཞིག་ཐོག་མ་བདག་བླུན་ཏེ་༎ ཕྱི་ནས་བྱ་བ་འདི་དག་གོ་། དེ་ནས་རྒྱལ་པོ་སྨན་པ་སྟེ་༎ བླུན་པོའི་དཀྱིལ་འཁོར་ལེགས་པར་རྫོགས་༎ ཞེས་སྨྲས་ནས་སོང་ངོ་༎ དེ་ནས་རྒྱལ་པོས་སྨན་པ་རྣམས་བཀུག་སྟེ་དྲིས་པ་། ཤེས་ལྡན་དག་། ཤང་ཤང་ཏེའུས་ཁྲུས་བྱས་པའི་ཆུ་དེ་། ཤའི་མཐུ་ཡོད་པར་བྱེད་པ་དེ་བདེན་ནམ་། དེ་རྣམས་ཀྱིས་སྨྲས་པ་། ལྷ་། མད་ལགས་ཀྱི་། མར་དང་སྒྲོལ་ཅིག་། དེ་རྣམས་ཀྱིས་བཅུད་ཐམས་ཅད་མར་དང་བཙོས་ཏེ་རྒྱལ་པོའི་བུ་ལ་བླུད་པར་ཞུགས་སོ་༎ ཇི་ཙམ་ན་གངས་རིའི་སུལ་ཞིག་ན་རང་སངས་རྒྱས་ལྔ་བརྒྱ་གནས་པ་ལས་། དེ་ན་གཅིག་གཞོགས་ཕྱེད་བསྐམས་པར་གྱུར་ཏོ་༎ དེ་ལ་རང་སངས་རྒྱས་དེ་རྣམས་ཀྱིས་སྨྲས་པ་། ཚེ་དང་ལྡན་པ་། ལྗོངས་སུ་སོང་ལ་སྨན་པ་ལ་སྨོས་ཏེ་སྨན་སྟོན་ཅིག་དང་སོས་པར་འགྱུར་རོ་༎ དེས་སྨྲས་པ་། ཚེ་དང་ལྡན་པ་དག་། སྐྱེ་བོ་མང་པོ་ལ་མི་སྡུག་པ་། སྐྱེ་བོ་མང་པོ་མི་འདོད་པ་། སྐྱེ་བོ་མང་བོ་མི་དགའ་བ་། སྐྱེ་བོ་མང་པོའི་ཡིད་དུ་མི་འོང་བ་། སེམས་ཅན་ཐམས་ཅད་༄༡༦༢ཨ་༌༎ ཀྱི་ཐུན་མོང་གི་ཆོས་འདི་ལྟ་སྟེ་། འཆི་བ་ཞེས་བྱ་བ་གང་ཡིན་པ་དེ་འོང་སྟེ་། བདག་ནད་དང་བཅས་ཏེ་ཁྱེར་བར་གྱུར་ན་། ཅིའི་ཕྱིར་གྲོང་ཁྱེར་གྱི་མཐར་འགྲོ་། དེ་རྣམས་ཀྱིས་སྨྲས་པ་། ཚེ་དང་ལྡན་པ་། དེ་ལྟ་མོད་ཀྱི་། འོན་ཀྱང་ཇི་ཙམ་དུ་སྐྱེས་བུ་གང་ཟག་ཚུལ་ཁྲིམས་དང་ལྡན་པ་ཡུན་རིང་དུ་འཚོ་བ་དེ་ཙམ་དུ་བསོད་ནམས་མང་པོ་གསོག་གོ་། ཇི་ཙམ་དུ་བསོད་ནམས་མང་པོ་བསགས་པ་དེ་ཙམ་དུ་མཐོ་རིས་རྣམས་སུ་ཡུན་རིང་དུ་དགའ་བར་འགྱུར་རོ་༎ ཞེས་དེ་དེ་རྣམས་ཀྱིས་སྐུལ་མ་བཏབ་ནས་ལྗོངས་སུ་བབས་ཏེ་། རིམ་གྱིས་ཡུལ་ཤི་བིའི་དབྱངས་ཀྱི་རྒྱལ་པོའི་ཕོ་བྲང་དུ་ཕྱིན་ཏོ་༎ དེ་ནས་ལམ་གྱིས་དུབ་པ་ངལ་སོས་ནས་སྨན་པའི་དྲུང་དུ་སོང་སྟེ་། བཞིན་བཟང་། ཁོ་བོ་འདི་འདྲ་བའི་ནད་ཀྱིས་ཐེབས་ཀྱི་། སྨན་སྟོན་ཅིག་། དེས་སྨྲས་པ་། འཕགས་པ༏་ཁྱོད་ཀྱི་སྙུན་ནད་འདི་ཅི་འདྲ་བ་ཁོ་ན་རྒྱལ་པོའི་སྲས་ཀྱི་ཡང་དེ་ཁོ་ན་འདྲ་ནས་ལོ་བཅུ་གཉིས་ཀྱིས་བཅུད་ཐམས་ཅད་མར་དང་བཙོས་པ་མཆིས་ཀྱི་། བཞུད་ལ་སློངས་ཤིག་དང་། གལ་ཏེ་སྐལ་པའི་ཁྱད་པར་གྱིས་བཅུད་དེ་ཐོབ་ན་། དེས་ན་ཁྱོད་འཚོ་བར་འགྱུར་རོ་༎ དེ་རྒྱལ་པོའི་ཕོ་བྲང་དུ་སོང་ནས་སྒོ་གར་བསྡད་དོ་༎ རྒྱལ་པོ་དེའི་ཀུན་ཏུ་སྤྱོད་པ་ནི་། སློང་བ་པོའི་སྐྱེ་བོ་སྦྲོན་དུ་གཞུག་པའི་ཕྱིར་སྒོར་རྒྱུན་དུ་དྲིལ་འདོགས་ཏེ་། གང་གི་ཚེ་སློང་བ་པོ་སྒོ་ན་འདུག་པ་དེའི་ཚེ་དེ་དཀྲོལ་བར་བྱེད་དོ་༎ ཇི་ཙམ་ན་རང་སངས་རྒྱས་འོངས་ནས་དྲིལ་དེ་དཀྲོལ་ཏོ་༎ དེ་ནས་༄༡༦༢བ་རྒྱལ་པོའི་བུས་ཕ་དང་མ་ལ་སྨྲས་པ་། ཡབ་ཡུམ་། སློང་བ་པོ་ཞིག་མཆིས་ཀྱི་། ཅི་ཞིག་སློང་སྨྲོས་ཤིག་། དེ་གཉིས་ཀྱིས་སྨྲས་པ་། བུ་། བདག་ཅག་གིས་ལོ་བཅུ་གཉིས་སུ་རྫས་རྣམས་བསགས་ཏེ་བཙོས་ནས་བྱས་པའི་བཅུད་འདི་རེ་ཞིག་འཐུངས་ཤིག་དང་། ཕྱི་ནས་སློང་བ་པོ་ནང་དུ་བཀུག་ལ་ཅི་སློང་བ་རྨའོ་༎ དེ་ངོ་མཚར་དང་། བཀྲ་ཤིས་དང་། བདེ་ལེགས་སུ་གྱུར་པ་དག་བྱས་ནས་མར་འཐུང་བར་འདོད་ན་། སློང་བ་པོའི་སྐྱེ་བོའི་རེ་བས་ལུས་ཀྱི་གནད་དུ་ཕོག་ནས་མར་དེ་མ་འཐུངས་པར་སྨྲས་པ་། ཡབ་ཡུམ་། རེ་ཞིག་སློང་བ་པོ་ནང་དུ་བཀུག་གི་བར་དུ་མི་འཚལ་ལོ་༎ རྒྱལ་པོས་སྒོ་བ་ལ་བསྒོ་བ་། སློང་བ་པོ་ནང་དུ་ཐོངས་ཤིག་། དེ་ནང་དུ་ཞུགས་པ་དང་། རྒྱལ་པོའི་བུས་ལུས་མཛེས་པ་དང་། སེམས་དང་བ་དང་། སྤྱོད་ལམ་ཞི་བས་ཞུགས་པ་མཐོང་ནས་། དེས་སྨྲས་པ་། འཕགས་པ་། ཅི་ཞིག་བཞེད་། དེས་རྒྱས་པར་སྨྲས་པ་དང་། དེས་སྨྲས་པ་། འཕགས་པ་། བཅུད་ནི་། ཁྱོད་ཁོ་ན་ལ་འོས་ཀྱི་། བདག་ལ་མ་ལགས་ཀྱི་། དབུལ་གྱི་། བཞེས་ཤིག་། དེས་ལྷུང་བཟེད་བཟེད་པ་དང་། རྒྱལ་པོའི་བུ་བསམ་པ་དྲག་པོས་ལྷུང་བཟེད་དེར་བཅུད་བླུགས་སོ་༎ བདག་ཉིད་ཆེན་པོ་དེས་ཀྱང་རྒྱལ་པོའི་བུ་ལ་སེམས་ཅན་ཐམས་ཅད་ལ་ཕན་པ་དང་ལྡན་པའི་སེམས་བསྐྱེད་པ་དང་། ཚུལ་ཁྲིམས་དང་ལྡན་པའི་སྨོན་ལམ་ནི་། འགྲུབ་པར་འགྱུར་ལ་། དེ་ཡང་ཚུལ་ཁྲིམས་རྣམས་རྣམ་པར་དག་པའི་ཕྱིར་གཉིས་ཀ་ཡང་སོས་པར་གྱུར་ཏོ་༎ དགེ་སློང་དག་༄༡༦༣ཨ་༌༎ ཇི་སྙམ་དུ་སེམས་དེའི་ཚེ་དེའི་དུས་ན་རྒྱལ་པོ་གཞོན་ནུ་གང་ཡིན་པ་དེ་ནི་། ང་ཉིད་ཡིན་ཏེ་། དེ་ན་ཡང་ང་ནད་པ་རྣམས་ལ་བྱམས་པར་བྱེད་ན་། ད་ལྟ་ལྟ་སྨོས་ཀྱང་ཅི་དགོས་། བཙུན་པ་། རྒྱལ་བུ་དང་རང་སངས་རྒྱས་དེས་ལས་ཅི་ཞིག་བགྱིས་ན་། དེས་ན་གཉི་ག་མཉམ་དུ་བྲོས་ཐེབས་ལ་། མཉམ་དུ་སོས་པར་གྱུར་ལགས་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། འདི་གཉིས་ཁོ་ནས་སྔོན་གྱི་ཚེ་རབས་གཞན་རྣམས་སུ་ལས་ཚོགས་བསགས་པ་། རྐྱེན་ཡོངས་སུ་སྒྱུར་བ་། འོད་པ་བཞིན་དུ་ཉེ་བར་གནས་པ་གདོན་མི་ཟ་བར་འབྱུང་བར་འགྱུར་བའི་ལས་དག་བྱས་ཤིང་བསགས་པས་། འདི་གཉིས་ཉིད་ཀྱིས་ལས་བྱས་ཤིང་བསགས་པ་གཞན་སུ་ཞིག་གིས་སོ་སོར་མྱོང་བར་བསགས་པས་། འགྱུར་། དགེ་སློང་དག་། ལས་བྱས་ཤིང་བསགས་པ་དག་ནི་། ཕྱི་རོལ་གྱི་སའི་ཁམས་ལ་རྣམ་པར་སྨིན་པར་མི་འགྱུར་། ཆུའི་ཁམས་ལ་མི་འགྱུར་། མེའི་ཁམས་ལ་མི་འགྱུར་། རླུང་གི་ཁམས་ལ་མི་འགྱུར་གྱི་། འདི་ལྟར་། ལས་དག་བ་དང་མི་དགེ་བ་བྱས་ཤིང་བསགས་པ་དག་ནི་། ཟིན་པའི་ཕུང་པོ་དང་། ཁམས་དང་། སྐྱེ་མཆེད་ལ་རྣམ་པར་སྨིན་པར་འགྱུར་ཏེ་། ལས་རྣམས་བསྐལ་པ་བརྒྱར་ཡང་ནི་༎ ཆུད་མི་ཟ་བའང་ཚོགས་དང་དུས་༎ རྙེད་ན་ལུས་ཅན་རྣམས་ལ་ནི་༎ འབྲས་བུ་དག་ཏུ་འགྱུར་བ་ཉིད་༎ དགེ་སློང་དག་། སྔོན་བྱུང་བ་། ཝའ་ར་ནའ་སིའི་གྲོང་༄༡༦༣བ་ཁྱེར་དུ་རྒྱལ་པོ་ཚངས་སྦྱིན་ཞེས་བྱ་བ་བྱུང་སྟེ་། དེ་ལ་བུ་གཉིས་ཡོད་པ་ལས་། ནུ་བོ་ཤོས་གང་ཡིན་པ་དེ་། རྒྱལ་སྲིད་ལ་དགའ་བར་གྱུར་ཏོ་༎ མདུན་ན་འདོན་ལ་ཡང་བུ་གཉིས་ཡོད་པ་ལས་། ནུ་བོ་ཤོས་གང་ཡིན་པ་དེ་། མདུན་ན་འདོན་འདོད་པར་གྱུར་ཏེ་། སེམས་ཅན་རྣམས་ནི་། ཁམས་ཀྱི་སྒོ་ནས་ཤེད་འཕྲོད་པ་ཡིན་པས་། དེ་ནས་ཕན་ཚུན་དུ་ཡིད་གཅུགས་པར་གྱུར་ནས་རྒྱལ་བུས་སྨྲས་པ་། ཐབས་ཅི་ཞིག་བྱས་ན་། དེས་ན་ང་རྒྱལ་པོར་འགྱུར་། དེས་སྨྲས་པ་། ཁྱོད་ཀྱིས་གལ་ཏེ་བདག་མདུན་ན་འདོན་དུ་གཞུག་ན་ནི་། ཐབས་མཆིས་ཀྱི་། སྙན་དུ་གསོལ་བར་བགྱིའོ་༎ དེས་སྨྲས་པ་། དེ་ལྟར་བྱ་སྟེ་། གཞུག་གི་། སྨྲོས་ཤིག་། དེས་སྨྲས་པ་། བདག་གིས་ཁྱོད་ཀྱི་གཅེན་ཞ་བོར་བགྱིས་དང་། ཁྱོད་རྒྱལ་པོར་འགྱུར་རོ་༎ དེས་རྗེས་སུ་ཡི་རང་ངོ་༎ དེ་ནས་རྒྱལ་བུ་ཕུ་བོ་ཤོས་། དེས་སྨན་མ་ཡིན་པ་བྱིན་ནས་ཞ་བོར་གྱུར་ཏོ་༎ དུས་གཞན་ཞིག་ན་། རྒྱལ་པོ་ཤི་ནས་བློན་པོ་རྣམས་ཀྱིས་། དེ་ནི་། ཞ་བོར་གྱུར་ཏོ་༎ སྙམ་ནས་། ནུ་བོ་ཤོས་རྒྱལ་པོར་དབང་བསྐུར་ཏོ་༎ དེས་ཀྱང་མདུན་ན་འདོན་གྱི་ནུ་བོ་ཤོས་གང་ཡིན་པ་དེ་། མདུན་ན་འདོན་དུ་བཅུག་གོ་། ཇི་ཙམ་དུས་གཞན་ཞིག་ན་རྒྱལ་པོ་དང་མདུན་ན་འདོན་ལྷན་ཅིག་ཏུ་བྲེ་མོ་གཏམ་སྨྲ་ཞིང་འདུག་པ་ལས་། རྒྱལ་པོས་ཕུ་བོ་ཞ་བ་དེ་མཐོང་ངོ་༎ དེས་དེ་མཐོང་ནས་འགྱོད་པར་གྱུར་ཏེ་། བདག་གིས་རྒྱལ་སྲིད་ཀྱི་ཕྱིར་ཕུ་བོ་ཞ་བར་བྱས་པ་གང་ཡིན་པ་དེ་ནི་། མ་ལེགས་པ་ཞིག་བྱས་༄༡༦༤ཨ་༌༎ སོ༏་༏ལྷ་། བདག་ཀྱང་འགྱོད་པར་གྱུར་གྱི་། གལ་ཏེ་ལྷ་དགྱེས་ན་། འདི་ཕྱིར་སྔོན་གྱི་ཇི་ལྟ་བ་བཞིན་དུ་བགྱིའོ་༎ དེས་སྨྲས་པ་། གནང་གི་། བྱོས་ཤིག་། དེས་དེ་ལ་སྨན་བྱིན་ནས་སོས་པར་གྱུར་ཏོ་༎ དེ་ནས་དེ་གཉིས་ཀྱིས་རང་སངས་རྒྱས་ཤིག་ལ་བྱར་བྱས་ནས་སྨོན་ལམ་གདབ་པར་བརྩམས་པ་། གང་ཡང་བདག་གིས་ཡོན་གནས་དམ་པ་འདི་ལྟ་བུ་ལ་བྱ་བ་བྱས་པའི་ལས་འདིའི་རྣམ་པར་སྨིན་པས་། ཕྱུག་ཅིང་ནོར་མང་ལ་། ལོངས་སྤྱོད་ཆེ་བའི་རིགས་སུ་སྐྱེ་ཞིང་། ཞ་བོར་བྱས་པའི་སྡིག་པའི་ལས་འདིའི་རྣམ་པར་སྨིན་པ་ཡང་ཉམས་སུ་མི་མྱོང་བར་གྱུར་ཅིག་ཅེས་བྱས་སོ་༎ དགེ་སློང་དག་། ཇི་སྙམ་དུ་སེམས་། དེའི་ཚེ་དེའི་དུས་ཀྱི་རྒྱལ་པོའི་བུ་གང་ཡིན་པ་དེ་ནི་། ང་ཉིད་ཡིན་ནོ་༎ མདུན་ན་འདོན་གྱི་བུ་གང་ཡིན་པ་དེ་ནི་། རང་སངས་རྒྱས་འདི་ཉིད་ཡིན་ནོ་༎ དེ་གཉིས་ཀྱིས་གྲོས་བྱས་ནས་རྒྱལ་པོ་གཞོན་ནུ་ལ་སྨན་མ་ཡིན་པ་བྱིན་པ་གང་ཡིན་པ་དེས་ན་། མཉམ་དུ་ཞ་བོར་གྱུར་ཏོ་༎ ཡང་འགྱོད་པར་གྱུར་པས་དེ་གཉིས་ཀྱིས་གྲོས་བྱས་ཏེ་སླར་སྨན་བྱིན་པ་གང་ཡིན་པ་དེས་ན་༎ མཉམ་དུ་སོས་པར་གྱུར་ཏོ་༎ དགེ་སློང་དག་། དེ་ལྟ་བས་ན་། ལས་གཅིག་ཏུ་ནག་བ་རྣམས་ཀྱི་རྣམ་པར་སྨིན་པ་ནི་། གཅིག་ཏུ་ནག་པ་ཡིན་ལ་། གཅིག་ཏུ་དཀར་བ་རྣམས་ཀྱི་གཅིག་ཏུ་དཀར་བ་དང་། འདྲེས་མ་རྣམས་ཀྱི་འདྲེས་མ་སྟེ་། དགེ་སློང་དག་། དེ་ལྟ་བས་ན་། ལས་གཅིག་༄༡༦༤བ་ཏུ་ནག་པ་རྣམས་དང་། འདྲེས་མ་རྣམས་ནི་། སྤངས་ལ་། ལས་གཅིག་ཏུ་དཀར་བ་རྣམས་ལ་བརྩལ་བར་བྱ་སྟེ་། དགེ་སློང་དག་། ཁྱེད་ཀྱིས་དེ་ལྟ་བུ་ལ་བསླབ་པར་བྱའོ་༎༎ གླེང་གཞི་ནི་། མཉན་ཡོད་ནའོ་༎ དེའི་ཚེ་མཉན་ཡོད་ན་། ཁྱིམ་བདག་ཚོང་དབོན་ཞེས་བྱ་བ་། ཕྱུག་ཅིང་ནོར་མང་བ་ལོངས་སྤྱོད་ཆེ་བ་། ཡོངས་སུ་བཟུང་བ་ཡངས་ཤིང་རྒྱ་ཆེ་བ་། རྣམ་ཐོས་ཀྱི་བུའི་ནོར་དང་ལྡན་པ་། རྣམ་ཐོས་ཀྱི་བུ་ལ་ནོར་གྱིས་འགྲན་པ་ཞིག་གནས་སོ་༎ དེས་རིགས་མཉམ་པ་ལས་ཆུང་མ་བླངས་ནས་དེ་བུ་མེད་ཅིང་བུ་མངོན་པར་འདོད་པས་ཞི་བ་དང་། ཆུ་ལྷ་དང་། ལུས་ངན་དང་། བརྒྱ་བྱིན་དང་། ཚངས་པ་ལ་སོགས་པ་ལ་གསོལ་བ་འདེབས་ཤིང་། ལྷའི་བྱེ་བྲག་གཞན་ཡང་། འདི་ལྟ་སྟེ་། ཀུན་དགའ་ར་བའི་ལྷ་དག་དང་། ཚལ་གྱི་ལྷ་དག་དང་། བཞི་མདོའི་ལྷ་དག་དང་། སུམ་མདོའི་ལྷ་དག་དང་། གཏོར་མ་ལེན་པའི་ལྷ་དང་། ལྷན་ཅིག་སྐྱེས་པ་དང་། ཆོས་མཐུན་པའི་ལྷ་དག་དང་། རྟག་ཏུ་རྗེས་སུ་འབྲང་བའི་ལྷ་དག་ལ་ཡང་གསོལ་བ་འདེབས་སོ་༎ འཇིག་རྟེན་ན་གང་དག་གསོལ་བ་འདེབས་པའི་རྒྱུ་ལས་། བུ་ཕོ་དང་། བུ་མོ་དག་སྐྱེའོ་ཞེས་བྱ་བའི་གཏམ་དེ་ལྟ་བུ་ཡོད་དོ་༎ དེ་ནི་། དེ་ལྟ་མ་ཡིན་ཏེ་། གལ་ཏེ་དེ་ལྟར་གྱུར་དུ་ཟིན་ན་། རེ་རེ་ལ་ཡང་། འདི་ལྟ་སྟེ་། དཔེར་ན་། འཁོར་ལོས་བསྒྱུར་བའི་རྒྱལ་པོ་བཞིན་དུ་བུ་སྟོང་སྟོང་ཡོད་པར་འགྱུར་རོ་༎ འོན་ཀྱང་གནས་གསུམ་པོ་དག་མངོན་དུ་གྱུར་པ་ལས་། བུ་༄༡༦༥ཨ་༌༎ ཕོ་དང་། བུ་མོ་དག་སྐྱེ་བར་འགྱུར་ཏེ་། གསུམ་པོ་དེ་དག་གང་ཞེ་ན་། ཕ་དང་མ་གཉིས་ཆགས་པར་གྱུར་ཅིང་འདུས་པ་དང་། མ་དུས་ལ་བབ་ཅིང་ཟླ་མཚན་དང་ལྡན་པ་དང་། དྲི་ཟ་ཉེ་བར་གནས་པར་གྱུར་པ་སྟེ་། གནས་གསུམ་པོ་དག་མངོན་དུ་གྱུར་པ་ལས་། བུ་ཕོ་དང་བུ་མོ་དག་སྐྱེ་བར་འགྱུར་རོ་༎ དེས་གང་གི་ཚེ་ལྷ་རྣམས་ལ་གསོལ་བ་བྱས་ཀྱང་བུ་ཕོ་དང་བུ་མོ་མེད་པ་དེའི་ཚེ་། ལྷ་ཐམས་ཅད་སྤངས་ཏེ་བཅོམ་ལྡན་འདས་ལ་མངོན་པར་དད་པར་གྱུར་ཏོ་༎ ཇི་ཙམ་ན་དགེ་སློང་ཞིག་གི་དྲུང་དུ་སོང་སྟེ་། འཕགས་པ་། ལེགས་པར་གསུངས་པའི་ཆོས་འདུལ་བ་ལ་བདག་རབ་ཏུ་འབྱུང་བར་འཚལ་ལོ་༎ བཞིན་བཟང་། དེ་བཞིན་དུ་གྱིས་ཤིག་། ཅེས་དེས་དེ་རིམ་གྱིས་སྐྲ་བྲེགས་ནས་བསླབ་པའི་གཞི་རྣམས་སྦྱིན་པར་བརྩམས་པ་ལས་། རིམས་ཆེན་པོས་ཐེབས་ནས་རབ་ཏུ་བྱུང་བའི་བར་ཆད་དུ་གྱུར་པའི་སྐབས་དེ་། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། རེ་ཞིག་སོས་ཀྱི་བར་དུ་བསླབ་པའི་གཞི་རྣམས་མི་སྦྱིན་ཞིང་། དེའི་རིམ་གྲོ་བྱའོ་༎ བཅོམ་ལྡན་འདས་ཀྱིས་དེའི་རིམ་གྲོ་བྱའོ་༎ ཞེས་བཀའ་སྩལ་ན་། དགེ་སློང་རྣམས་ཀྱིས་སུས་བྱ་བ་མ་ཤེས་ནས་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་རྣམས་དང་། སྨན་པས་སོ་༎ སྨན་པ་རྣམས་ཉིན་པར་སྨན་བྱས་ན་། མཚན་མོ་ནད་ལ་བབ་པར་གྱུར་ཏོ་༎ དེ་རྣམས་༄༡༦༥བ་ཀྱིས་སྨྲས་པ་། འཕགས་པ་། འདིའི་དཔྱད་བདག་ཅག་གིས་གདུགས་ལ་བགྱིས་ན་། མཚན་མོ་བྲོ་ལ་བབ་པར་གྱུར་གྱི་། གལ་ཏེ་འདི་ཁྱིམ་དུ་བསྐྱལ་ན་། བདག་ཅག་གིས་ཉིན་མཚན་དུ་འདིའི་དཔྱད་བགྱིའོ་༎ ཞེས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། ཁྱིམ་དུ་སྐྱོལ་ལ་དེར་ཡང་དེའི་རིམ་གྲོ་བྱེད་པར་སྦྱིན་པར་བྱའོ་༎ དེའི་ནད་དེ་ཡུན་རིང་པོར་གྱུར་ནས་། སྐྲ་རིང་པོར་རིང་པོར་སྐྱེས་ནས་། ཁྱིམ་བདག་དེ་། ཁྱིམ་བདག་མགོ་རེག་ཅེས་བྱ་བར་གྲགས་སོ་༎ དེ་གང་གི་ཚེ་རྩ་བ་དང་། སྡོང་བུ་དང་། འདབ་མ་དང་། མེ་ཏོག་དང་། འབྲས་བུའི་སྨན་གྱིས་བསྙེན་བཀུར་བྱས་པ་ལས་སླར་ལ་ན་བར་གྱུར་པ་དེའི་ཚེ་། དེས་བདག་ནི་། འཆིའོ་ཞེས་བྱ་བར་རང་གིས་ཆ་ཆོད་ནས་། དེ་ན་དེས་འཆི་ཁའི་ཚེ་རང་གི་ནོར་ཐམས་ཅད་གླེགས་བུ་ལ་བྲིས་ཏེ་། རྒྱལ་བུ་རྒྱལ་བྱེད་ཀྱི་ཚལ་དུ་བསྐུར་རོ་༎ དེ་ནི་། ཤིའོ་༎ བློན་པོ་རྣམས་ཀྱིས་ཀོ་ས་ལའི་རྒྱལ་པོ་གསལ་རྒྱལ་ལ་སྨྲས་པ་། ལྷ་། ཁྱིམ་བདག་མགོ་རེག་བུ་མ་མཆིས་པར་གུམ་སྟེ་། དེ་ལ་དབྱིག་དང་། གསེར་དང་། གླང་པོ་ཆེ་དང་། རྟ་དང་། བ་ལང་དང་། མ་ཧེ་དང་། གོ་ཆ་ལ་སོགས་ཏེ་། ཕལ་མོ་ཆེ་ཞིག་མཆིས་པ་དེ་ཐམས་ཅད་གླེགས་བུ་ལ་བྲིས་ནས་། རྒྱལ་བུ་རྒྱལ་བྱེད་ཀྱི་ཚལ་དུ་འཕགས་པའི་དགེ་འདུན་ལ་ཕུལ་ལོ་༎ རྒྱལ་པོས་སྨྲས་པ་། འཕགས་པ་ཉེ་དགའ་དབང་བ་། གླེགས་བུ་ལ་མ་བྲིས་པ་ཡང་མ་ཐོབ་ན་། གླེགས་བུ་ལ་བྲིས་པ་ལྟ་སྨོས་ཀྱང་ཅི་དགོས་། འོན་༄༡༦༦ཨ་༌༎ ཀྱང་བཅོམ་ལྡན་འདས་ཀྱིས་གནང་བ་གང་ཡིན་པ་དེ་ལོངས་ཤིག་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། དེ་ལ་ཅི་དག་ཡོད་། བར་སྡོམ་ལ་། གཞི་དང་གནས་མལ་གོས་དང་ནི་༎ ལྕགས་ནག་ལྕགས་དང་ལྷམ་མཁན་དང་༎ རྫ་མཁན་འབྲེག་མཁན་ཤིང་མཁན་སོགས་༎ ཚོན་རྩི་མདུང་ཤིང་བར་བུར་དང་༎ རྐང་གཉིས་རྣམས་དང་རྐང་བཞི་དང་༎ ཟས་དང་བཏུང་བ་སྨན་དང་ནི་༎ བྲན་དང་གདང་བ་དབང་རྒྱ་དག་། ཅི་རིགས་པར་ནི་བགོ་བར་བྱ་༎ དབྱིག་རྣམས་དང་ནི་གསེར་རྣམས་དང་༎ གཞན་ཡང་བརྡུངས་བྱས་བརྡུངས་མ་བྱས་༎ དགེ་འདུན་འདུས་ནས་བགོ་འོ་ཞེས་༎ དྲང་སྲོང་ཆེན་པོས་བཀའ་སྩལ་ཏོ་༎ དགེ་སློང་རྣམས་ཀྱིས་གསོལ་པ་། བཅོམ་ལྡན་འདས་ཀྱིས་བཀའ་སྩལ་པ་། ཅི་རིགས་པར་བགོ་བར་བྱ་སྟེ་། དེ་ལ་ཞིང་གི་གཞི་དང་། ཁྱིམ་གྱི་གཞི་དང་། ཚོང་ཁང་གི་གཞི་དང་། གནས་མལ་དང་། ལྕགས་ནག་གི་མགར་བའི་ལག་སྤྱད་དང་། ལྕགས་མགར་གྱི་ལག་སྤྱད་དང་། རྫ་མཁན་གྱི་ལག་སྤྱད་དང་། ཤིང་མཁན་གྱི་ལག་སྤྱད་དང་། སྨྱུག་མ་མཁན་གྱི་ལག་སྤྱད་དང་། བྲན་ཕོ་དང་། བྲན་མོ་དང་། ལས་བྱེད་པ་དང་། ཞོ་ཤས་འཚོ་བ་དང་། ཁ་ཟས་དང་། བཏུང་བ་དང་། འབྲུ་རྣམས་ནི་། མི་བགོ་བར་ཕྱོགས་བཞིའི་དགེ་སློང་གི་དགེ་འདུན་གྱི་ཕྱིར་སྤྱིར་གཞག་པར་བྱའོ་༎ རས་ཡུག་༄༡༦༦བ་དང་། རས་ཡུག་ཆེན་དང་། ཀོ་སྒྲོ་དང་། མཆིལ་ལྷམ་དང་། འབྲུ་མར་གྱི་སྣོད་དང་། རིལ་བ་དང་། བྱ་མ་བུམ་རྣམས་ནི་། དགེ་འདུན་ཚོགས་པས་བགོ་བར་བྱའོ་༎ མདུང་ཤིང་རིང་པོ་གང་ཡིན་པ་དེ་དག་ནི་། འཛམ་བུ་ལྟ་བུའི་སྐུའི་གཟུགས་བརྙན་གྱི་རྒྱལ་མཚན་གྱི་ཤིང་བྱའོ་༎ ཐུང་ངུ་གང་ཡིན་པ་དེ་དག་ནི་། འཁར་གསིལ་གྱི་ཡུ་བར་བྱས་ལ་དགེ་སློང་རྣམས་ལ་སྦྱིན་པར་བྱའོ་༎ ཁྱེའུ་དང་བུ་མོ་ནི་། དགེ་འདུན་གྱིས་མི་བསྒྱུར་ཏེ་། ཅི་རིགས་པ་ཞིག་བླངས་ནས་ཅི་བདེ་བར་གཏང་བར་བྱའོ་༎ རྐང་བཞི་པ་རྣམས་ལས་། གླང་པོ་ཆེ་དང་། རྟ་དང་། རྔ་མོ་དང་། བོང་བུ་དང་། དྲེའུ་རྣམས་ནི་། རྒྱལ་པོ་ལ་དབུལ་བར་བྱའོ་༎ བ་ལང་དང་། མ་ཧེ་དང་། ར་དང་། ལུག་རྣམས་ནི་། ཕྱོགས་བཞིའི་དགེ་སློང་གི་དགེ་འདུན་གྱི་ཕྱིར་སྤྱིར་གཞག་སྟེ་། མི་བགོའོ་༎ འཐབ་སྟན་དང་། གོ་ཆ་དང་། གཞན་ཡང་། རྒྱལ་པོ་ལ་འོས་པ་གང་ཡིན་པ་དེ་ཐམས་ཅད་ནི་། རྒྱལ་པོ་ལ་དབུལ་བར་བྱའོ་༎ མཚོན་ཆ་རྣམས་ནི་། གཞག་ལ་། དེ་རྣམས་གྲིའུ་དང་། ཁབ་དང་། འཁར་གསིལ་དུ་བརྡུངས་ཏེ་དགེ་འདུན་ལ་བྲིམ་པར་བྱའོ་༎ ཚོན་རྣམས་ལས་། ཚོན་རྩི་ཆེན་པོ་གང་ཀུས་དང་། མཚལ་དང་། མཐིང་ཤིང་ལ་སོགས་པ་དེ་དག་ནི་། སྐུའི་གཟུགས་བརྙན་གྱི་དྲི་གཙང་ཁང་དུ་གཞག་པར་བྱའོ་༎ ཐོད་ལེ་ཀོར་དང་། བཙག་དང་། རམས་ནི་། དགེ་འདུན་གྱིས་བགོ་བར་བྱའོ་༎ ཆང་ནི་། ཡོངས་བླུགས་ལས་དོང་དུ་གཞུག་པར་བྱ་སྟེ་། ཚར་གྱུར་ན་ལོངས་སྤྱད་པར་བྱའོ་༎ ཚར་མ་གྱུར་ན་དོར་བར་བྱའོ་༎ དགེ་སློང་དག་། ང་༄༡༦༧ཨ་༌༎ སྟོན་པ་ཡིན་པར་ཁས་ལེན་པ་རྣམས་ཀྱི་ཆང་མི་སྦྱིན་ཞིང་། ཐ་ན་རཙབ༹་མཆོག་གིས་ཀྱང་མི་བཏུང་ངོ་༎ སྨན་རྣམས་ནི་། ནད་ཁང་རུང་བར་གཞག་པར་བྱ་ཞིང་། དེ་ནས་དགེ་སློང་རྣམས་ཀྱིས་ལོངས་སྤྱད་པར་བྱའོ་༎ རིན་པོ་ཆེ་རྣམས་ལས་མུ་ཏིག་མ་གཏོགས་པར་ནོར་བུ་དང་། བེཨེ་དའུརྱ་དང་། དུང་ག-ཡས་སུ་འཁྱིལ་བ་ལ་སོགས་པ་ནི་། ཆ་གཉིས་སུ་བྱས་ཏེ་། གཅིག་ནི་། ཆོས་ལའོ་༎ གཅིག་ཤོས་ནི་། དགེ་འདུན་ལའོ་༎ ཆོས་ཀྱི་གང་ཡིན་པ་དེས་ནི་། སངས་རྒྱས་ཀྱི་གསུང་བྲི་བར་བྱའོ་༎ སེང་གེའི་ཁྲི་བརྒྱན་པར་བྱའོ་༎ དགེ་འདུན་གྱི་གང་ཡིན་པ་དེ་ནི་། དགེ་སློང་རྣམས་ཀྱིས་བགོ་བར་བྱའོ་༎ གླེགས་བམ་རྣམས་ལས་སངས་རྒྱས་ཀྱི་གསུང་རབ་ཀྱི་གླེགས་བམ་རྣམས་ནི་། མི་བགོ་བར་ཕྱོགས་བཞིའི་དགེ་སློང་གི་དགེ་འདུན་གྱི་ཆེད་དུ་སྤྱིར་མཛོད་དུ་བཞུགས་པར་བྱའོ་༎ ཕྱི་རོལ་པའི་བསྟན་བཅོས་ཀྱི་གླེགས་བམ་རྣམས་ནི་། བཙོངས་ལ་བགོ་བར་བྱའོ་༎ ཆགས་རྒྱ་ནི་། མྱུར་དུ་འགྲུབ་པར་ནུས་པ་གང་ཡིན་པ་དེ་ནི་། རྫས་འགེད་པའི་ཚེ་དགེ་སློང་རྣམས་ཀྱིས་བགོ་བར་བྱའོ་༎ མི་ནུས་པ་གང་ཡིན་པ་དེ་ནི་། ཕྱོགས་བཞིའི་དགེ་སློང་གི་དགེ་འདུན་གྱི་ཆེད་དུ་སྤྱིར་མཛོད་དུ་གཞག་པར་བྱའོ་༎ གསེར་དང་། དབྱིག་དང་། གཞན་ཡང་རྡུངས་སུ་བྱས་པ་དང་། རྡུངས་སུ་མ་བྱས་པ་གང་ཡིན་པ་དེ་ནི་། ཆ་གསུམ་དུ་བྱས་ཏེ་། གཅིག་ནི་། སངས་རྒྱས་ལའོ་༎ གཉིས་པ་ནི་། ཆོས་ལའོ་༎ གསུམ་པ་ནི་། དགེ་འདུན་ལའོ་༎ སངས་༄༡༦༧བ་རྒྱས་ཀྱི་གང་ཡིན་པ་དེས་ནི་། དྲི་གཙང་ཁང་དང་། དབུ་སྐྲ་སེན་མོའི་མཆོད་རྟེན་རྣམས་ཀྱི་རལ་པ་དང་། འདྲུམས་པ་སླར་བཅོས་པར་བྱའོ་༎ ཆོས་ཀྱི་གང་ཡིན་པ་དེས་ནི་། སངས་རྒྱས་ཀྱི་གསུང་བྲི་པར་བྱའོ་༎ སེང་གེའི་ཁྲི་བརྒྱན་པར་བྱའོ་༎ དགེ་འདུན་གྱི་གང་ཡིན་པ་དེ་ནི་། དགེ་སློང་རྣམས་ཀྱིས་བགོ་བར་བྱའོ་༎ གླེང་གཞི་ནི་། མཉམ་ཡོད་ནའོ་༎ གང་གི་ཚེ་ཀོ་ས་ལའི་རྒྱལ་པོ་གསལ་རྒྱལ་གྱིས་ཆུ་བཟང་གི་དུས་སྟོན་བཙུགས་པ་དེའི་ཚེ་། དེ་ན་དགེ་སློང་དང་། དགེ་སློང་མ་དང་། དགེ་བསྙེན་དང་། དགེ་བསྙེན་མ་རྣམས་མང་དུ་ཚོགས་པར་གྱུར་ཏོ་༎ དེའི་ཚེ་དགེ་སློང་ཁྲུམས་སྟོད་དགེ་སློང་མས་བཀུར་བ་ཡིན་པས་ཆུ་བཟང་གི་དུས་སྟོན་བཙུགས་པའི་དགེ་སློང་མ་རབ་ཏུ་མང་པོས་། ཚེ་དང་ལྡན་པ་ཁྲུམས་སྟོད་ལ་འདི་སྐད་ཅེས་སྨྲས་སོ་༎ འཕགས་པ་། ཆུ་བཟང་གི་དུས་སྟོན་ལ་སྤྱན་འདྲེན་གྱི་། གཤེགས་སོ་༎ དེས་སྨྲས་པ་། བདག་གི་ཆོས་གོས་དང་ལྷུང་བཟེད་ཕྱིར་སུ་ལ་བཅོལ་། དགེ་སློང་མ་བཅུ་གཉིས་སྡེ་རྣམས་ཀྱིས་སྨྲས་པ་། འཕགས་པ་། ཐུགས་ལས་ཆུང་ངུར་མཛོད་ཅིག་། བདག་ཅག་གིས་གཞག་པར་བགྱིའོ་༎ དེས་དེ་རྣམས་ལ་གཞག་པ་དང་། དེ་རྣམས་ཀྱིས་ཀྱང་སྐྱེ་རྒུའི་བདག་མོ་ཆེན་མོ་ལ་གཏད་དོ་༎ ཆེན་མོས་ཀྱང་ཚེ་དང་ལྡན་པ་ཀུན་དགའ་བོ་ལའོ་༎ ཚེ་དང་ལྡན་པ་ཀུན་དགའ་བོས་ཀྱང་གཙུག་ལག་ཁང་ཞིག་ཏུ་བཞག་གོ་། དེ་ནས་དེའི་ཚེ་ཚེ་དང་ལྡན་པ་ཁྲུམས་སྟོད་ཆུ་བཟང་གི་དུས་སྟོན་ལ་འོངས་པ་དང་། དེ་ན་དགེ་སློང་མ་རྣམས་ཀྱིས་མགྲོན་དུ་བོས་པ་༄༡༦༨ཨ་༌༎ ཡིན་པས་། གཅིག་གིས་སྨྲས་པ་། འཕགས་པ་། དེང་བདག་གིས་ཞལ་ཚུས་བགྱིའོ་༎ གཞན་དང་གཞན་དག་གིས་ཀྱང་ག-ཡར་ཚུས་ལ་བོས་སོ་༎ གཞན་ཞིག་གིས་སྨྲས་པ་། འཕགས་པ་། བདག་གི་གདུགས་ཚོད་གསོལ་ཅིག་། དེ་བཞིན་དུ་གཞན་དང་གཞན་དག་གིས་ཀྱང་སྨྲས་སོ་༎ གཞན་ཞིག་གིས་སྨྲས་པ་། འཕགས་པ་། བདག་གི་དུས་མ་ལགས་པའི་བཏུང་བ་གསོལ་ཅིག་། དེ་བཞིན་དུ་གཞན་དང་གཞན་དག་གིས་ཀྱང་སྨྲས་ནས་། དེས་དེ་རྣམས་ཀྱི་སེམས་བསྲུང་བའི་ཕྱིར་ག-ཡར་ཚུས་རྣམས་ལས་ཅུང་ཟད་ཅུང་ཟད་བླངས་། དེས་དེ་བཞིན་དུ་དྲོ་ཡང་ཟོས་། དུས་མ་ཡིན་པའི་བཏུང་བ་བླུད་པ་ཡང་འཐུངས་པ་དང་། དེ་དག་ཙེག་ཙེག་པ་ཡོར་ལངས་ནས་དེ་ཡང་ལམ་གྱིས་དུབ་པ་དེས་མང་པོར་ཟོས་ནས་མ་ཞུ་བར་གྱུར་ཏེ་། བསུང་དེ་ཤིའོ་༎ དེ་དགེ་སློང་རྣམས་ཀྱིས་དུར་ཁྲོད་དུ་བསྲེགས་ནས་ཆོས་བསྒྲགས་པ་བྱས་ནས་རིམ་གྱིས་གཙུག་ལག་ཁང་དུ་ལྷགས་སོ་༎ གོས་འགེད་པས་ནད་ག-ཡོག་ལ་སྨྲས་པ་། དེའི་ལྷུང་བཟེད་དང་ཆོས་གོས་འོན་ཅིག་། དེས་སྨྲས་པ་། དེས་བཅུ་གཉིས་སྡེ་རྣམས་ཀྱི་ལག་ཏུ་བཞག་གོ་༎ དེ་རྣམས་ལ་དྲིས་པ་དང་། སྨྲས་པ་། བདག་གིས་སྐྱེ་རྒུའི་བདག་མོ་ཆེན་མོའི་ལག་ཏུ་བཞག་གོ་། དེ་ནས་སྐྱེ་རྒུའི་བདག་མོ་ཆེན་མོས་སྨྲས་པ་། བདག་གིས་འཕགས་པ་ཀུན་དགའ་བོ་ལ་གཏད་དོ་༎ ཚེ་དང་ལྡན་པ་ཀུན་དགའ་བོས་སྨྲས་པ་། བདག་གིས་གཙུག་ལག་ཁང་ཆེ་གེ་མོ་ཞིག་ཏུ་བཞག་གོ་༄༡༦༨བ་ཞེས་པའི་སྐབས་དེ་། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། ཤི་བའི་ཡོ་བྱད་ཀྱི་སྐྱིན་པར་དགེ་སློང་ཀུན་དགའ་བོ་བྱིན་གྱིས་བརླབ་པར་བྱའོ་༎ བྱིན་གྱིས་བརླབ་པ་ཡང་འདི་ལྟར་བྱ་སྟེ་། གནདའི་བརྡུངས་ལ་དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་། དགེ་སློང་གཅིག་གིས་གསོལ་བ་བྱའོ་༎ འདི་ལྟར་བྱ་སྟེ་། གནས་མལ་བཤམས་པ་བྱས་ལ་། གནདའི་བརྡུངས་ཏེ་དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་ལ་། དགེ་འདུན་རྣམས་ཚོགས་ཤིང་མཐུན་པར་གྱུར་པ་དང་། དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། གནས་འདིར་དགེ་སློང་ཁྲུམས་སྟོད་གུམ་ན་། དེའི་ལྷུང་བཟེད་དང་། ཆོས་གོས་དང་། གོས་ཀྱི་རིན་དང་བཅས་པ་། ཀུན་དགའ་བོའི་སུག་བ་ན་མཆིས་ཀྱི་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། འདི་ལྟར་། དགེ་འདུན་གྱིས་དགེ་སློང་ཁྲུམས་སྟོད་གུམ་པའི་ཡོ་བྱད་ལྷུང་བཟེད་དང་། ཆོས་གོས་དང་། གོས་ཀྱི་རིན་དུ་བཅས་པའི་དངོས་པོའི་སྐྱིན་པར་དགེ་སློང་ཀུན་དགའ་བོ་བྱིན་གྱིས་བརླབ་པར་བགྱིའོ་༎ འདི་ནི་། གསོལ་བའོ་༎ སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ་། བཙུན་པ་། དགེ་སློང་ཡང་གཞན་དུ་གུམ་། ལྷུང་བཟེད་དང་ཆོས་གོས་ཀྱང་གཞན་ན་མཆིས་། དངོས་པོའི་སྐྱིན་པའང་གཞན་ན་མཆིས་ན་། ༄༡༦༩ཨ་༌༎ དེའི་ཆོས་གོས་དང་ལྷུང་བཟེད་གང་དབང་བར་འགྱུར་ལགས་། ཉེ་བར་འཁོར་། དངོས་པོའི་སྐྱིན་བའི་དགེ་སློང་ངམ་། ཁྱིམ་པ་གང་ན་ཡོད་པའོ་༎ གླེང་གཞི་ནི་། མཉན་ཡོད་ནའོ་༎ དེའི་ཚེ་དགེ་སློང་ལག་གི་བླ་ཞིག་ཤིའོ་༎ དགེ་སློང་རྣམས་དེའི་ལྷུང་བཟེད་དང་ཆོས་གོས་ལ་འགྱོད་པས་མ་བགོས་པའི་སྐབས་དེ་། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་འདུན་ཐམས་ཅད་བསོགས་ལ་། ཅི་འདྲེས་སམ་མ་འདྲེས་པར་གྱུར་པ་དེ་། བརྟག་པར་བྱའོ་༎ གལ་ཏེ་འདྲེས་ཏེ་དགེ་འདུན་གྱི་ནི་། མཆོད་རྟེན་གྱིར་བྱས་ལ་། མཆོད་རྟེན་ནི་། དགེ་འདུན་གྱིར་གྱུར་ན་། དེ་ལྟ་བུ་ཆོས་དང་མི་མཐུན་པ་ཡིན་པས་། དེའི་ལྷུང་བཟེད་དང་། ཆོས་གོས་དང་། གོས་ཀྱི་རིན་དང་བཅས་པ་ཆ་གསུམ་དུ་བྱས་ཏེ་། སངས་རྒྱས་དང་། ཆོས་དང་། དགེ་འདུན་ནོ་༎ དགེ་འདུན་གྱི་ནི་། དགེ་སློང་རྣམས་ཀྱིས་བགོ་བར་བྱའོ་༎ སངས་རྒྱས་ཀྱི་ནི་། སངས་རྒྱས་ལ་མཆོད་པ་དང་དྲི་གཙང་ཁང་དང་། མཆོད་རྟེན་གྱི་ལག་གི་བླའི་སར་སྤྱད་པར་བྱའོ་༎ དམ་པའི་ཆོས་ཀྱི་ནི་། སངས་རྒྱས་ཀྱི་གསུང་བྲི་བར་བྱ་། སེང་གེའི་ཁྲི་བརྒྱན་པར་བྱའོ་༎ གལ་ཏེ་འདྲེས་པར་མ་གྱུར་ན་། ཐམས་ཅད་དགེ་སློང་རྣམས་ཁོ་ནས་བགོ་བར་བྱ་སྟེ་། དེ་ལ་འགྱོད་པར་མི་བྱའོ་༎ གླེང་གཞི་ནི་། མཉན་ཡོད་ནའོ་༎ དེའི་ཚེ་དགེ་སློང་རབ་ཏུ་མང་པོ་དག་ལྗོངས་རྒྱུ་ཞིང་༄༡༦༩བ་དོང་བ་ལས་། རིམ་གྱིས་མཉན་ཡོད་ཀྱི་གྲོང་ཁྱེར་དང་ཉེ་བ་ཞིག་ཏུ་ཕྱིན་པ་དང་། དེ་རྣམས་ཀྱི་ནང་ནས་དགེ་སློང་ཞིག་ཤིའོ་༎ དེ་རྣམས་ཀྱིས་བསམ་པ་། གཙུག་ལག་ཁང་ན་འདུག་པའི་ཚངས་པ་མཚུངས་པར་སྤྱོད་པ་རྣམས་ཀྱང་སྐལ་པ་འདོད་པར་འགྱུར་དུ་འོང་གི་། གཙུག་ལག་ཁང་གི་ཕྱི་རོལ་ཏུ་བགོ་བར་བྱའོ་༎ སྙམ་པ་ལས་། མཉན་ཡོད་དེ་ན་གནས་པའི་བ་ལང་གི་རྫི་དང་། ཕྱུགས་རྫི་དང་། རཙབ༹་ཐུན་དང་། ཤིང་ཐུན་དང་། ལམ་གྱིས་འཚོ་བ་དང་། ལམ་གོལ་བས་འཚོ་བའི་མི་རྣམས་ཀྱིས་ཀུན་ནས་གང་ཞིང་། དེ་རྣམས་གང་དང་གང་དུ་འདུག་ནས་འགེད་པར་བྱེད་པ་དེ་དང་དེར་སྐྱེ་བོའི་ཚོགས་ཆེན་པོས་ཡོངས་སུ་བསྐོར་བར་གྱུར་ནས་། དེ་རྣམས་ཀྱིས་བསམ་པ་། གཙུག་ལག་ཁང་དང་ཉེ་བ་ཞིག་ཏུ་བགོའོ་༎ སྙམ་ནས་། དེ་རྣམས་ཀྱིས་གཙུག་ལག་ཁང་དང་ཉེ་བ་ཞིག་ཏུ་བགོ་བར་བརྩམས་པ་དང་། དགེ་བསྐོས་ཀྱིས་མཐོང་ནས་སྨྲས་པ་། ཚེ་དང་ལྡན་པ་དག་། ཅི་ཞིག་བྱེད་། དེ་རྣམས་ཀྱིས་ཇི་ལྟར་གྱུར་བ་སྨྲས་པ་དང་། དེས་སྨྲས་པ་། བདག་ཀྱང་མཚམས་སུ་འོངས་པ་ཡིན་ན་ཞེས་དེས་འཁངས་ཀྱང་དེ་རྣམས་ཀྱིས་མ་བྱིན་པའི་སྐབས་དེ་། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། མཚམས་ཀྱི་ནང་ལ་མཚམས་ཀྱི་ནང་དུ་ཤེས་ཏེ་ཤི་བའི་ཡོ་བྱད་འགེད་པར་བྱེད་ན་། མ་བགོས་པ་། ཉེས་པར་བགོས་པ་ཡིན་ཏེ་། སླར་ཡང་མཚམས་ན་འདུག་པ་རྣམས་དང་ལྷན་ཅིག་བགོ་བར་བྱ་སྟེ་། གཞན་དུ་ན་། འགལ་༄༡༧༠ཨ་༌༎ ཚབས་ཅན་དུ་འགྱུར་རོ་༎ དེ་བཞིན་དུ་མཚམས་ཀྱི་ནང་ལ་ཡིད་གཉིས་ཀྱིས་འགེད་པར་བྱེད་ན་། མ་བགོས་པ་། ཉེས་པར་བགོས་པ་ཡིན་ཏེ་། སླར་ཡང་མཚམས་ན་འདུག་པ་རྣམས་དང་ལྷན་ཅིག་བགོ་བར་བྱ་སྟེ་། གཞན་དུ་ན་། འགལ་ཚབས་ཅན་དུ་འགྱུར་རོ་༎ མཚམས་ཀྱི་ཕྱི་རོལ་ལ་མཚམས་ཀྱི་ནང་གི་འདུ་ཤེས་ཀྱིས་འགེད་པར་བྱེད་ན་། མ་བགོས་པ་། ཉེས་པར་བགོས་པ་ཡིན་ཏེ་། སླར་ཡང་མཚམས་ན་འདུག་པ་རྣམས་དང་ལྷན་ཅིག་བགོ་བར་བྱ་སྟེ་། གཞན་དུ་ན་། འགལ་ཚབས་ཅན་དུ་འགྱུར་རོ་༎ མཚམས་ཀྱི་ཕྱི་རོལ་ལ་ཡིད་གཉིས་ཀྱིས་འགེད་པར་བྱེད་ན་། མ་བགོས་པ་། ཉེས་པར་བགོས་པ་ཡིན་ཏེ་། སླར་ཡང་མཚམས་ན་འདུག་པ་རྣམས་དང་ལྷན་ཅིག་བགོ་བར་བྱ་སྟེ་། གཞན་དུ་ན་། འགལ་ཚབས་ཅན་དུ་འགྱུར་རོ་༎
 uddānam	གླེང་གཞི་ནི་། མཉན་ཡོད་ནའོ་༎ དེའི་ཚེ་དགེ་སློང་གིས་དགེ་སློང་ལ་དགེ་སློང་གི་ལག་ནས་ཆོས་གོས་དག་བསྐུར་བ་ན་། དགེ་སློང་དེས་། གང་གིས་བསྐུར་བ་དེ་ལ་ཡིད་གཅུགས་པས་སྤྱད་པའི་སྐབས་དེ་། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། དགེ་སློང་དེས་ཡིད་གཅུགས་པར་བྱ་བ་མ་ཡིན་པ་ལ་ཡིད་གཅུགས་པར་བསྐྱེད་དེ་། འདི་ལྟར་། དེས་གང་གིས་བསྐུར་བ་དེ་ལ་ཡིད་གཅུགས་པར་སྤྱད་དོ་༎ འོན་ཀྱང་དགེ་སློང་གིས་དགེ་སློང་ལ་དགེ་སློང་གི་ལག་ནས་ཆོས་། ༄༡༧༠བ་གོས་དག་བསྐུར་བ་ན་། གང་ལ་བསྐུར་བ་དེ་ལ་ཡིད་གཅུགས་པས་སྤྱད་ན་། ལེགས་པར་སྤྱད་པ་ཡིན་ནོ་༎ གང་གིས་བསྐུར་བ་དེ་ལ་ཡིད་གཅུགས་པས་སྤྱད་ན་། ཉེས་པར་སྤྱད་པ་ཡིན་ནོ་༎ དགེ་སློང་གིས་དགེ་སློང་ལ་ཆོས་གོས་དག་བསྐུར་བར་བྱེད་ན་། གང་ལ་བསྐུར་བ་དེ་ནི་། ཤི་ལ་། གང་གིས་བསྐུར་བ་དེ་ལ་ཡིད་གཅུགས་པས་སྤྱད་ན་། ཉེས་པར་སྤྱད་པ་ཡིན་ནོ་༎ གང་ལ་བསྐུར་བ་དེའི་ཤི་བའི་ཡོ་བྱད་དུ་རུང་བར་བྱིན་གྱིས་རློབ་པར་བྱེད་ན་། ལེགས་པར་བྱིན་གྱིས་བརླབས་པ་ཡིན་ནོ་༎ དགེ་སློང་གིས་དགེ་སློང་ལ་ཆོས་གོས་དག་བསྐུར་བར་བྱེད་པ་ན་། གང་གིས་བསྐུར་བ་དེ་ནི་། ཤི་ལ་། གང་གིས་བསྐུར་བ་དེའི་ཤི་བའི་ཡོ་བྱད་དུ་རུང་བར་བྱིན་གྱིས་རློབ་པར་བྱེད་ན་། ཉེས་པར་བྱིན་གྱིས་བརླབས་པ་ཡིན་ནོ་༎ དགེ་སློང་གིས་དགེ་སློང་ལ་ཆོས་གོས་དག་བསྐུར་བར་བྱེད་པ་ན་། གང་ལ་བསྐུར་བ་དེས་སླར་བཟློག་ལ་། གང་གིས་བསྐུར་བ་དེ་ལ་ཡིད་གཅུགས་པས་སྤྱད་ན་། ལེགས་པར་སྤྱད་པ་ཡིན་ནོ་༎ གང་ལ་བསྐུར་བ་དེ་ལ་ཡིད་གཅུགས་པས་སྤྱད་ན་། ཉེས་པར་སྤྱད་པ་ཡིན་ནོ་༎ དགེ་སློང་གིས་དགེ་སློང་ལ་ཆོས་གོས་དག་བསྐུར་བ་ན་། གང་ལ་བསྐུར་བ་དེ་ནི་། ཤི་ལ་། གང་ལ་བསྐུར་བ་དེའི་ཤི་པའི་ཡོ་བྱད་དུ་རུང་བར་བྱིན་གྱིས་རློབ་པར་བྱེད་ན་། ལེགས་པར་བྱིན་གྱིས་བརླབས་པ་ཡིན་ནོ་༎ གང་གིས་བསྐུར་བ་དེའི་ཤི་བའི་ཡོ་བྱད་དུ་བྱིན་གྱིས་རློབ་པར་བྱེད་ན་། ཉེས་པར་བྱིན་གྱིས་བརླབས་པ་ཡིན་ནོ་༎ དགེ་སློང་གིས་དགེ་སློང་ལ་ཆོས་༄༡༧༡ཨ་༌༎ གོས་དག་བསྐུར་བར་བྱེད་པ་ན་། གང་ལ་བསྐུར་བ་དེས་སླར་བཟློག་ལ་། གང་གིས་བསྐུར་བ་དེ་ཡང་ཤི་ནས་གང་ལ་བསྐུར་བ་དེ་ལ་ཡིད་གཅུགས་པས་སྤྱོད་ན་། ཉེས་པར་སྤྱད་པ་ཡིན་ནོ་༎ གང་ལ་བསྐུར་བ་དེའི་ཤི་བའི་ཡོ་བྱད་རུང་བར་བྱིན་གྱིས་རློབ་པར་བྱེད་ན་། ལེགས་པར་བྱིན་གྱིས་བརླབས་པ་ཡིན་ནོ་༎ དགེ་སློང་གིས་དགེ་སློང་ལ་ཆོས་གོས་དག་བསྐུར་པར་བྱེད་པ་ན་། གང་ལ་བསྐུར་བ་དེས་སླར་བཟློག་ནས་དེ་ཤི་ལ་། གང་གིས་བསྐུར་བར་བྱེད་པ་དེའང་ཤི་ན་། དེའི་ཤི་བའི་ཡོ་བྱད་དུ་རུང་བར་བྱིན་གྱིས་རློབ་པར་བྱེད་ན་། ཉེས་པར་བྱིན་གྱིས་བརླབས་པ་ཡིན་ནོ་༎ གང་གིས་བསྐུར་བ་དེའི་ཤི་བའི་ཡོ་བྱད་དུ་རུང་བར་བྱིན་གྱིས་རློབ་པར་བྱེད་ན་། ལེགས་པར་བྱིན་གྱིས་བརླབས་པ་ཡིན་ནོ་༎ གོས་ཀྱི་གཞི་རྫོགས་སོ་༎༎ སྲ་བརྐྱང་གི་གཞིའི་སྡོམ་ནི་། གནས་བཅས་པ་དང་ཁ་ཅིག་དང་༎ རྡོལ་པ་དང་ནི་བླངས་པ་དང་༎ དུས་དང་གང་ཟག་མ་མོའི་གཞི་༎ ཉི་ཤུ་དག་ཏུ་བྱས་པ་དང་༎ བགོས་པ་དག་ནི་བཅུ་གཉིས་ཏེ༏་༏གནས་བཅས་དབྱར་གནས་དམ་བཅས་པ་༎ སྟོན་པ་བལྟ་བར་འདོད་པ་ནའང་༎ འདམ་རྫབ་ཀྱིས་ནི་ངལ་གྱུར་པ་༎ དེ་ལ་དེར་ནི་ཆོས་གོས་གནང་༎ སངས་རྒྱས་བཅོམ་ལྡན་འདས་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་དབྱར་བཞུགས་པར་ཞལ་གྱིས་བཞེས་སོ་༎ དེའི་ཚེ་དགེ་སློང་རབ་ཏུ་མང་པོ་དག་གནས་བཅས་སུ་དབྱར་གནས་པར་༄༡༧༡བ་དང་བཅས་ཏེ་། དབྱར་གྱི་ཟླ་བ་གསུམ་པོ་དག་འདས་ནས་ཆོས་གོས་བྱས་པ་དང་ལྡན་། ཆོས་གོས་ཟིན་པ་དང་ལྡན་ནས་ལྷུང་བཟེད་དང་ཆོས་གོས་ཐོགས་ཏེ་རཙབ༹་སྟུག་པོ་དང་རྫབ་ཆེན་པོར་ཚ་བས་ངལ་བར་གྱུར་ཅིང་། རྡུལ་གྱིས་ལུས་ག-ཡོགས་བཞིན་དུ་མཉན་ཡོད་གང་ན་བདེར་རྒྱུ་ཞིང་སོང་སྟེ་། རིམ་གྱིས་རྒྱུ་ཞིང་སོང་བ་དང་མཉན་ཡོད་དུ་ཕྱིན་ཏོ་༎ དེ་ནས་དགེ་སློང་རབ་ཏུ་མང་པོ་དག་གིས་ཆོས་གོས་དང་ལྷུང་བཟེད་མཁོས་སུ་ཕབ་ནས་རྐང་པ་བཀྲུས་ཏེ་། བཅོམ་ལྡན་འདས་གང་ན་བ་དེར་དོང་ནས་ལྷགས་པ་དང་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ་། ཆོས་ཉིད་ཀྱིས་། སངས་རྒྱས་བཅོམ་ལྡན་འདས་རྣམས་ནི་། གློ་བུར་དུ་ལྷགས་པའི་དགེ་སློང་རྣམས་ལ་སོ་སོ་ཡང་དག་པར་དགའ་བར་མཛད་པ་འདིས་སོ་སོ་ཡང་དག་པར་དགའ་བར་མཛད་དེ་། དགེ་སློང་དག་། ཁྱེད་ད་གཟོད་གནས་འོངས་། གནས་གང་དུ་དབྱར་གནས་གནས་། བཙུན་པ་། བདག་ཅག་ནི་། གནས་བཅས་ནས་ད་གཟོད་མཆིས་ལགས་ཏེ་། བདག་ཅག་གནས་བཅས་ན་དབྱར་མཆིས་མཆིས་ལགས་སོ་༎ དགེ་སློང་དག་། ཁྱེད་ཅག་གནས་སུ་ཇི་གང་ཞེས་ལ་རེག་པར་དབྱར་གནས་སམ་། བསོད་སྙོམས་ཀྱིས་བྲེལ་བར་མ་གྱུར་མོད་། བཙུན་པ་། མད་པར་གསོལ་ཏོ་༎ བདག་ཅག་གནས་བཅས་ན་བདེ་བ་ལ་རེག་པར་དབྱར་གནས་ཤིང་། བདག་ཅག་བསོད་སྙོམས་ཀྱིས་ཀྱང་བྲེལ་བ་མ་མཆིས་ལགས་སོ་༎ འོན་ཀྱང་བདག་ཅག་ལྷུང་བཟེད་དང་ཆོས་གོས་༄༡༧༢ཨ་༌༎ ཐོགས་ཏེ་རཙབ༹་སྟུག་པོ་དང་རྫབ་ཆེན་པོར་ཚ་བས་ངལ་བར་གྱུར་ཅིང་། རྡུལ་གྱིས་ལུས་ག-ཡོགས་པས་ལྗོངས་རྒྱུ་ཞིང་མཆིས་ཏེ་རིམ་གྱིས་རྒྱུ་ཞིང་མཆི་བ་ན་། ཚེགས་ཆེན་པོས་འདིར་མཆིས་ལགས་སོ་༎༎ འདུལ་བ་གཞི་། བམ་པོ་རེ་བདུན་པ་། བཅོམ་ལྡན་འདས་ཀྱིས་དགོངས་བ་། ཀྱེ་མ་། ངའི་ཉན་ཐོས་རྣམས་ལྷུང་བཟེད་དང་ཆོས་གོས་ཐོགས་ཏེ་རཙབ༹་སྟུག་བོ་དང་རྫབ་ཆེན་པོར་ཚ་བས་ངལ་བར་གྱུར་ཅིང་། ལུས་རྡུལ་གྱིས་ག-ཡོགས་པས་ལྗོངས་རྒྱུ་ཞིང་འགྲོ་བ་ནི་། ཉོན་མོངས་ཀྱི་། མ་ལ་ངས་དགེ་སློང་རྣམས་བདེ་བ་ལ་རེག་པར་གནས་པར་བྱ་བའི་ཕྱིར་དང་། སྦྱིན་པ་པོ་རྣམས་ཀྱི་སྦྱིན་པའི་ཆོས་ལོངས་སྤྱད་པར་བྱ་བའི་ཕྱིར་དགེ་སློང་རྣམས་ལ་སྲ་བརྐྱང་གནང་བར་བྱའོ་༎ འདི་ལྟར་། སྲ་བརྐྱང་བཏིང་ན་། ཕན་ཡོན་ལྔ་ཡོད་དེ་། ཞག་བཅུ་ལས་ཐལ་ན་མ་ཡིན་པ་དང་། ཟླ་བ་ལས་ཐལ་ན་མ་ཡིན་པ་དང་། ནུབ་མོ་བྲལ་ན་མ་ཡིན་པ་དང་། བློ་གོས་མཐང་གོས་དང་བཅས་པའི་ཆོས་གོས་ཀྱིས་ལྗོངས་རྒྱུར་འགྲོ་བ་དང་། ཆོས་གོས་རུང་བ་མ་ཡིན་པ་ཇི་ཙམ་འདོད་པ་འཆང་བ་ན་མ་ཡིན་པའོ་༎ གཞན་ཡང་། ཕན་ཡོན་ལྔ་ཡོད་དེ་། ཚོགས་ཤིང་ཟ་ན་མ་ཡིན་པ་དང་། ཡང་ཡང་ཟ་ན་མ་ཡིན་པ་དང་། ཁྱིམ་རྣམས་སུ་མགྲོན་དུ་མ་བོས་པར་འགྲོ་ན་མ་ཡིན་པ་དང་། ཇི་ཙམ་འདོད་པའི་ཆོས་གོས་བཙལ་བ་དང་། སྟོན་ཟླ་འབྲིང་བོ་ནས་དཔྱིད་ཟླ་ར་བའི་བར་གྱི་ནང་དེར་སྲ་བརྐྱང་བཏིང་བ་རྣམས་ཀྱི་རྙེད་པ་ཡིན་ནོ་༎ སྙམ་དུ་དགོངས་ཞེས་༄༡༧༢བ་དགེ་སློང་རྣམས་ལ་བཀའ་སྩལ་པ་། དགེ་སློང་དག་། དེ་ལྟ་བས་ན་། ངས་རྗེས་སུ་གནང་སྟེ་། དགེ་སློང་རྣམས་བདེ་བ་ལ་རེག་པར་གནས་པར་བྱ་བའི་ཕྱིར་དང་། སྦྱིན་པ་པོ་རྣམས་ཀྱི་སྦྱིན་པའི་ཆོས་ལོངས་སྤྱོད་པར་བྱ་བའི་ཕྱིར་དབྱར་གནས་པའི་དགེ་སློང་རྣམས་ཀྱིས་སྲ་བརྐྱང་གདིང་བར་བྱའོ་༎ འདི་ལྟར་། སྲ་བརྐྱང་ལ་ཕན་ཡོན་ལྔ་ཡོད་དེ་། ཞག་བཅུ་ཐལ་ན་མ་ཡིན་པ་དང་ཞེས་བྱ་བ་ནས་སྲ་བརྐྱང་བཏིང་བ་རྣམས་ཀྱི་རྙེད་པ་ཡིན་ནོ་༎ ཞེས་བྱ་བའི་བར་གོང་མ་བཞིན་དུའོ་༎ བཅོམ་ལྡན་འདས་ཀྱིས་སྲ་བརྐྱང་གདིང་བར་བྱའོ་༎ ཞེས་བཀའ་སྩལ་ན་། དགེ་སློང་རྣམས་ཀྱིས་སྲ་བརྐྱང་ཇི་ལྟར་གདིང་བ་མ་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ་། དབྱར་གནས་པའི་དགེ་འདུན་གྱི་ཆོས་གོས་ཀྱི་རྙེད་པ་ཡོད་པ་གང་ཡིན་པ་དེ་ལས་གདིང་། བར་བྱའོ་༎ གདིང་བ་ནི་། འདི་ལྟར་བྱ་སྟེ་། རེ་ཞིག་ཐོག་མར་མཐུན་པའི་གོ་བ་བྱ་སྟེ་། ཆོས་གོས་འདི་ནི་། དབྱར་གནས་པའི་དགེ་འདུན་གྱི་ཆོས་གོས་ཀྱི་རྙེད་པ་བྱུང་བ་ལགས་ཏེ་། གལ་ཏེ་དགེ་འདུན་བཞེད་ན་། ཆོས་གོས་འདིས་དགེ་འདུན་གྱི་སྲ་བརྐྱང་གདིང་བར་བྱའོ་༎ དེ་ནས་ཕྱི་དེ་ཉིན་གནས་མལ་བཤམས་ནས་གནདའི་བརྡུངས་ཏེ་དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་ལ་། དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་། དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། ཆོས་གོས་འདི་ནི་། དབྱར་གནས་པའི་དགེ་འདུན་གྱི་ཆོས་གོས་ཀྱི་རྙེད་པ་བྱུང་བ་ལགས་ཏེ་། དགེ་འདུན་གྱི་ཆོས་གོས་འདིས་སྲ་༄༡༧༣ཨ་༌༎ བརྐྱང་བགྱིད་ནས་སྲ་བརྐྱང་གདིང་བར་བཞེད་ན་། དེས་ན་སྲ་བརྐྱང་བཏིང་བའི་གནས་ནས་ཆས་བ་ལ་ཆོས་གོས་རྙིང་པ་རྣམས་དང་འབྲལ་བ་ཡང་མི་འབྱུང་ན་། གསར་པ་རྣམས་དང་ལྟ་སྨོས་ཀྱང་ཅི་འཚལ་བར་གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། འདི་ལྟར་། དགེ་འདུན་གྱིས་ཆོས་གོས་འདི་སྲས་བརྐྱང་དུ་མཛད་དེ་། ཆོས་གོས་འདིས་དགེ་འདུན་གྱི་སྲ་བརྐྱང་འདིང་ངོ་༎ དེས་ན་སྲ་བརྐྱང་བཏིང་བའི་གནས་ཆས་པ་ལ་ཆོས་གོས་རྙིང་པ་རྣམས་དང་འབྲལ་བ་ཡང་མི་འབྱུང་ན་། གསར་པ་རྣམས་དང་ལྟ་སྨོས་ཀྱང་ཅི་འཚལ་། འདི་ནི་། གསོལ་བའོ་༎ ལས་ནི་འདིར་ལྟར་བྱ་སྟེ་། དགེ་འདུན་བཙུན་པ་རྣམ་གསན་དུ་གསོལ་། ཆོས་གོས་འདི་ནི་། དབྱར་གནས་པའི་དགེ་འདུན་གྱི་རྙེད་པ་བྱུང་བ་ལགས་ལ་། དགེ་འདུན་ཡང་སྲ་བརྐྱང་བགྱི་བར་བཞེད་དེ་། དགེ་འདུན་གྱིས་ཆོས་གོས་འདི་སྲ་བརྐྱང་དུ་མཛད་པས་ཆོས་གོས་འདིས་དགེ་འདུན་གྱིས་ར་བརྐྱང་འདིང་ངོ་༎ དེས་ན་སྲས་བརྐྱང་བཏིང་བའི་གནས་ནས་ཆས་པ་ལ་ཆོས་གོས་རྙིང་པ་རྣམས་དང་འབྲལ་བ་ཡང་མི་འབྱུང་ན་། གསར་པ་རྣམས་དང་ལྟ་སྨོས་ཀྱང་ཅི་འཚལ་། ཚེ་དང་ལྡན་པ་རྣམས་ལས་། གང་དག་ཆོས་གོས་འདི་སྲས་བརྐྱང་དུ་བགྱི་ཞིང་། ཆོས་གོས་འདིས་དགེ་འདུན་གྱི་སྲ་བརྐྱང་བཏིང་སྟེ་། དེས་ན་སྲ་བརྐྱང་བཏིང་བའི་གནས་ནས་ཆས་པ་ལས་ཆོས་གོས་རྙིང་པ་རྣམས་དང་འབྲལ་བ་ཡང་མི་འབྱུང་ན་། གསར་པ་རྣམས་དང་ལྟ་སྨོས་ཀྱང་ཅི་འཚལ་བར་༄༡༧༣བ་བཟོད་པ་དེ་དག་ནི་མི་འབྱུང་ན་། ། ཅང་མ་གསུངས་ཤིང་། གང་དག་མི་བཟོད་པ་དེ་དག་ནི་། གསུངས་ཤིག་། དགེ་འདུན་གྱིས་ཆོས་གོས་སྲས་བརྐྱང་དུ་མཛད་ནས་ཆོས་གོས་འདིས་དགེ་འདུན་གྱི་སྲས་བརྐྱང་འདིང་སྟེ་། དེས་ན་སྲ་བརྐྱང་བཏིང་བའི་གནས་ནས་ཆས་པ་ལས་ཆོས་གོས་རྙིང་པ་རྣམས་དང་འབྲལ་བ་ཡང་མི་འབྱུང་ན་། གསར་པ་རྣམས་དང་ལྟ་སྨོས་ཀྱང་ཅི་འཚལ་བར་དགེ་འདུན་གྱིས་བཟོད་ཅིང་གནང་ནས་འདི་ལྟར་། ཅང་མི་གསུང་བས་དེ་དེ་བཞིན་དུ་འཛིན་ཏོ་༎ དེའི་འོག་ཏུ་སྲ་བརྐྱང་འདིང་བའི་དགེ་སློང་བསྐོ་བར་བྱ་སྟེ་། ཆོས་ལྔ་དང་ལྡན་པའི་དགེ་སློང་ནི་། སྲ་བརྐྱང་འདིང་པར་མ་བསྐོས་པ་ནི་། བསྐོ་བར་མི་བྱ་ཞིང་། བསྐོས་པ་ནི་། དབྱུང་བར་བྱའོ་༎ ལྔ་གང་ཞེ་ན་། དབྱར་གྱི་མ་ཡིན་པ་དང་། དབྱར་རལ་བ་དང་། དབྱར་ཕྱི་མར་གནས་པར་དམ་བཅས་པ་དང་། དབྱར་ཐ་དད་པར་གནས་པ་དང་། བསླབ་པ་བྱིན་པའོ་༎ གཞན་ཡང་། ཆོས་ལྔ་དང་ལྡན་ན་། བསྐོ་བར་མི་བྱ་སྟེ་། སྤོ་བ་པ་དང་། གཞི་ནས་སྤོ་བ་པ་དང་། མགུ་བར་བྱ་བ་སྤྱོད་པ་དང་། གཞི་ནས་མགུ་བར་བྱ་བ་སྤྱོད་བ་དང་། གནས་ནས་ཕྱུང་བའོ་༎ གཞན་ཡང་། ཆོས་ལྔ་དང་ལྡན་ན་། བསྐོ་བར་མི་བྱ་སྟེ་། འདུན་པས་འགྲོ་བ་དང་། ཞེ་སྡང་གིས་འགྲོ་བ་དང་། གཏི་མུག་གིས་འགྲོ་བ་དང་། འཇིགས་པས་འགྲོ་བ་དང་། སྲས་བརྐྱང་བཏིང་བ་དང་མ་བཏིང་བ་མི་ཤེས་པའོ་༎ ཡང་༎ ཆོས་ལྔ་དང་ལྡན་པའི་དགེ་སློང་ནི་། སྲས་བརྐྱང་འདིང་པར་མ་བསྐོས་པ་ནི་། བསྐོ་བར་བྱ་ཞིང་། བསྐོས་པ་ནི་། དབྱུང་བར་མི་བྱའོ་༎ ལྔ་གང་ཞེ་ན་། འདུན་པས་མི་འགྲོ་བ་དང་། ཞེ་སྡང་གིས་མི་འགྲོ་བ་དང་། གཏི་མུག་༄༡༧༤ཨ་༌༎ གིས་མི་འགྲོ་བ་དང་། འཇིགས་པས་མི་འགྲོ་བ་དང་། སྲ་བརྐྱང་བཏིང་བ་དང་མ་བཏིང་བ་ཤེས་པའོ་༎ བསྐོ་བ་ནི་། འདི་ལྟར་བྱ་སྟེ་། གནས་མལ་བཤམས་ཏེ་ཞེས་བྱ་བ་ནས་དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་ཞེས་བྱ་བའི་བར་གོང་མ་བཞིན་དུ་སྟེ་། རེ་ཞིག་ཐོག་མར་སྤྲོ་བར་བྱ་སྟེ་། མིང་འདི་ཞེས་བྱ་བ་ཁྱོད་། དགེ་འདུན་གྱི་སྲ་བརྐྱང་འདིང་བར་སྤྲོའམ་གལ་ཏེ་སྤྲོ་ན་། དེས་སྤྲོའོ་༎ ཞེས་བརྗོད་པར་བྱའོ་༎ དེའི་འོག་ཏུ་དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། སྲ་བརྐྱང་འདིང་བའི་དགེ་སློང་མིང་འདི་ཞེས་བགྱི་བ་འདི་། དགེ་འདུན་གྱིས་སྲས་བརྐྱང་འདིང་པར་སྤྲོ་ན་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་པར་མཛོད་ཅིག་དང་། འདི་ལྟར་དགེ་འདུན་གྱིས་དགེ་སློང་མིང་འདི་ཞེས་བགྱི་བ་སྲ་བརྐྱང་འདིང་བར་བསྐོས་ཏེ་། སྲ་བརྐྱང་འདིང་པ་མིང་འདི་ཞེས་བགྱི་བ་། དགེ་འདུན་གྱི་སྲ་བརྐྱང་འདིང་པར་འགྱུར་རོ་༎ འདི་ནི་། གསོལ་བའོ་༎ ལས་ནི་། འདི་ལྟར་བྱ་སྟེ་། དགེ་འདུན་བཙུན་པ་རྣམས་གསན་དུ་གསོལ་། སྲ་བརྐྱང་འདིང་པ་མིང་འདི་ཞེས་བགྱི་བ་འདི་། དགེ་འདུན་གྱི་སྲ་བརྐྱང་འདིང་པར་སྤྲོ་ན་། དེའི་སླད་དུ་དགེ་འདུན་གྱིས་མིང་འདི་ཞེས་བགྱི་བ་། སྲ་བརྐྱང་འདིང་པར་བསྐོས་ཏེ་། སྲ་བརྐྱང་འདིང་པ་མིང་འདི་ཞེས་བགྱི་བས་དགེ་འདུན་གྱི་སྲ་བརྐྱང་འདིང་བར་འགྱུར་ན་། ཚེ་དང་ལྡན་པ་རྣམས་ལས་། གང་དག་མིང་འདི་ཞེས་བགྱི་བ་སྲ་བརྐྱང་འདིང་༄༡༧༤བ་པར་བསྐོ་བར་བཟོ་པ་དེ་དག་ནི་། ཅང་མ་གསུངས་ཤིག་། གང་དག་མི་བཟོད་པ་དེ་དག་ནི་། གསུངས་ཤིག་། དགེ་འདུན་གྱིས་བཟོད་ཅིང་གནང་ནས་དགེ་འདུན་གྱིས་སྲ་བརྐྱང་འདིང་པ་མིང་འདི་ཞེས་བགྱི་བ་། དགེ་འདུན་གྱི་སྲ་བརྐྱང་འདིང་བར་བསྐོས་ཏེ་། འདི་ལྟར་། ཅང་མི་གསུང་བས་དེ་དེ་བཞིན་དུ་འཛིན་ཏོ་༎ དེ་ནས་གསོལ་བས་སྲས་བརྐྱང་འདིང་པའི་དགེ་སློང་ལ་སྲ་བརྐྱང་སྦྱིན་པར་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། དགེ་འདུན་གྱིས་ཆོས་གོས་འདི་ནི་། སྲ་བརྐྱང་དུ་མཛད་ལགས་ལ་། དགེ་སློང་མིང་འདི་ཞེས་བགྱི་བ་འདི་ཡང་སྲ་བརྐྱང་འདིང་པར་བསྐོས་ལགས་ཏེ་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། འདི་ལྟར་། དགེ་འདུན་གྱིས་དགེ་སློང་མིང་འདི་ཞེས་བགྱི་བ་ལ་ཆོས་གོས་འདི་སྲ་བརྐྱང་གི་སླད་དུ་སྩལ་ཏོ་༎ འདི་ནི་། གསོལ་བའོ་༎ ངས་དགེ་སློང་སྲ་བརྐྱང་འདིང་བའི་ཀུན་ཏུ་སྤྱོད་པའི་ཆོས་དག་བཅའ་བར་བྱ་སྟེ་། དགེ་སློང་སྲས་བརྐྱང་འདིང་པས་སྲ་བརྐྱང་ལ་ཐམས་ཅད་དུ་ཐོག་མར་འགྲོ་བར་བྱ་སྟེ་། བཀྲུའོ་༎ བརྐྱང་ངོ་༎ དྲའོ་༎ དྲུབ་བོ་༎ ཁ་སྒྱུར་རོ་༎ ཆུང་ངུ་ན་ཁབ་ཀྱིས་སྲུབ་གཉིས་སམ་། གསུམ་ཡང་བཙེམ་པར་བྱའོ་༎ ལན་གཉིས་སམ་གསུམ་དུ་སེམས་བསྐྱེད་པར་བྱའོ་༎ དེ་ནས་སྟོན་ཟླ་འབྲིང་པོ་ཟླ་བ་ཡར་གྱི་ངོའི་ཚེས་བཅོ་ལྔ་ལ་གོ་བར་བྱ་སྟེ་། ཚེ་དང་ལྡན་པ་དག་། སང་ཁོ་བོས་སྲ་བརྐྱང་འདིང་གི་། ཁྱེད་ཅག་སོ་སོའི་ཆོས་གོས་སྔགས་ཕྱུང་ཞིག་། དེ་ནས་སྲ་བརྐྱང་འདིང་པའི་དགེ་སློང་གིས་། སྲ་བརྐྱང་དྲི་དང་མེ་ཏོག་གིས་གཏོར་ཞིང་། དྲི་ཞིམ་པོའི་བདུག་པས་༄༡༧༥ཨ་༌༎ བདུགས་ནས་གནས་མལ་བཤམས་ཏེ་། གནདི་བརྡུངས་ནས་དྲམས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་ལ་། དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་རྒན་པའི་མཐར་གཞག་པར་བྱའོ་༎ དེ་ནས་རྒན་པའི་མཐར་འདུག་ནས་སྲ་བརྐྱང་བླངས་ཏེ་། དགེ་འདུན་བཙུན་པ་རྣམས་གསན་དུ་གསོལ་། དགེ་འདུན་གྱིས་ཆོས་གོས་འདི་ནི་། སྲ་བརྐྱང་དུ་མཛད་ལ༏་བདག་དགེ་སློང་མིང་འདི་ཞེས་བགྱི་བ་ཡང་། སྲ་བརྐྱང་འདིང་བར་བསྐོས་ཏེ་། སྲ་བརྐྱང་འདིང་པ་བདག་མིང་འདི་ཞེས་བགྱི་བས་ཆོས་གོས་འདིས་དགེ་འདུན་གྱི་སྲ་བརྐྱང་འདིང་བར་འགྱུར་རོ་༎ གདིང་ངོ༏་༏བཏིང་ངོ་༎ དེ་སྐད་ལན་གཉིས་ལན་གསུམ་དུ་བརྗོད་པར་བྱའོ་༎ དེ་ནས་བཏིང་ནས་དགེ་འདུན་གྱི་གནས་བརྟན་གྱི་མདུན་དུ་འདུག་སྟེ་འདི་སྐད་ཅེས་༎ གནས་བརྟན་དགོངས་སུ་གསོལ་ཆོས་གོས་འདི་ནི་། དགེ་འདུན་གྱིས་སྲས་བརྐྱང་དུ་མཛད་ལ་། བདག་མིང་འདི་ཞེས་བགྱི་བ་ཡང་། སྲ་བརྐྱང་འདིང་བར་བསྐོས་པ་ལགས་ཏེ་། བདག་གིས་ཆོས་གོས་འདིས་དགེ་འདུན་གྱི་སྲ་བརྐྱང་བཏིང་ལགས་སོ་༎ ཞེས་བརྗོད་པར་བྱའོ་༎ དེས་། ལེགས་པར་བཏིང་ངོ་༎ ཤིན་ཏུ་བཏིང་སྟེ་། འདི་ལ་རྙེད་པ་དང་། ཕན་ཡོན་ཡོད་པ་གང་ཡིན་པ་དེ་ནི་། བདག་ཅག་གི་ཡིན་ནོ་༎ ཞེས་བརྗོད་པར་བྱ་ཞིང་། དེ་བཞིན་དུ་ལན་གཉིས་ལན་གསུམ་དུ་དགེ་འདུན་གསར་བུའི་བར་དུ་ཐམས་ཅད་ཀྱིས་ལེགས་པར་བཏིང་ངོ་༎ ཤིན་ཏུ་བཏིང་སྟེ་། འདི་ལ་རྙེད་པ་དང་། ཕན་ཡོན་ཡོད་པ་གང་ཡིན་པ་དེ་ནི་། བདག་ཅག་གི་ཡིན་༄༡༧༥བ་ནོ༏་༏ཞེས་བརྗོད་པར་བྱའོ་༎ སྲ་བརྐྱང་འདིང་བའི་དགེ་སློང་གིས་སྲ་བརྐྱང་ཐོགས་ཏེ་། ཆབ་ཁུང་སར་མ་ཡིན་། སྣམ་ཕྱི་སར་མ་ཡིན་ཏེ་། ཚང་བང་དུ་འཇུག་པར་མི་བྱའོ་༎ མཚམས་ཀྱི་ཕྱི་རོལ་དུ་འགྲོ་བར་མི་བྱའོ་གལ་ཏེ་སོང་ན་། དེར་གནས་པར་མི་བྱའོ་༎ སྲ་བརྐྱང་འདིང་བའི་དགེ་སློང་གིས་ཀུན་ཏུ་སྤྱོད་པའི་ཆོས་ཇི་ལྟར་བཅས་པ་བཞིན་ཡང་དག་པར་བླངས་ཏེ་འཇུག་པར་མི་བྱེད་ན་། འགལ་ཚ་བས་ཅན་དུ་འགྱུར་རོ་༎ དེ་ནས་སྲ་བརྐྱང་འདིང་བའི་དགེ་སློང་གིས་དཔྱིད་ཟླ་ར་བ་ཟླ་བ་ཡར་གྱི་ངོའི་ཚེས་བཅོ་ལྔ་ལ་ཡང་གོ་བར་བྱ་སྟེ་། ཚེ་དང་ལྡན་པ་དག་། སང་ཁོ་བོ་སྲ་བརྐྱང་འབྱིན་གྱི་། ཁྱེད་ཅག་སོ་སོའི་ཆོས་གོས་རྣམས་བྱིན་གྱིས་རློབས་ཤིག་། དེ་ལ་རྙེད་པ་བྱུང་བ་གང་ཡིན་པ་དེ་ནི་། དགེ་འདུན་གྱིས་བགོ་བར་བྱའོ་༎ སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ་། བཙུན་པ་། དུ་ཞིག་གི་སྲ་བརྐྱང་མ་བཏིང་ལགས་། ཉེ་བར་འཁོར་། ལྔའི་སྟེ་། དབྱར་གྱི་མ་ཡིན་པ་དང་། དབྱར་རལ་བ་དང་། དབྱར་ཕྱི་མར་གནས་པར་དམ་བཅས་པ་དང་། དབྱར་ཐ་དད་པར་གནས་པར་དམ་བཅས་པ་དང་། སྲ་བརྐྱང་དེ་འདིང་བ་ན་མངོན་སུམ་དུ་མ་གྱུར་པའིའོ་༎ གཞན་ཡང་། འདི་ལྔའི་མ་བཏིང་བ་ཡིན་ཏེ་། སྤོ་བ་པ་དང་། སྤོ་བ་སྤྱད་ཟིན་པ་དང་། མགུ་བར་བྱ་བ་སྤྱོད་པ་དང་། མགུ་བར་བྱ་བ་སྤྱད་ཟིན་པ་དང་། བསླབ་པ་བྱིན་པའིའོ་༎ བཙུན་པ་། དུ་ཞིག་གི་རྙེད་པ་མཆིས་ལ་། ཕན་ཡོན་མ་མཆིས་ལགས་། ཉེ་བར་འཁོར་། ལྔའི་སྟེ་། དབྱར་གྱི་མ་ཡིན་པ་དང་། དབྱར་རལ་བ་དང་། དབྱར་ཕྱི་མར་གནས་པར་དམ་བཅས་པ་དང་། དབྱར་ཐ་དད་པར་བཅས་༄༡༧༦ཨ་༌༎ པ་དང་། སྲ་བརྐྱང་དེ་འདིང་བ་ན་མངོན་སུམ་དུ་མ་གྱུར་པའིའོ་༎ གཞན་ཡང་། ལྔ་པོ་འདི་དག་གི་སྟེ་། སྤོ་བ་པ་དང་། སྤོ་བ་སྤྱད་ཟིན་པ་དང་། མགུ་བར་བྱ་བ་སྤྱོད་པ་དང་། མགུ་བར་བྱ་བ་སྤྱད་ཟིན་པ་དང་། བསླབ་པ་བྱིན་པའིའོ་༎ བཙུན་པ་། དུ་ཞིག་གི་རྙེད་པ་ཡང་མ་མཆིས་ལ་། ཕན་ཡོན་ཡང་མ་མཆིས་ལགས་། ཉེ་བར་འཁོར་། ལྔའི་སྟེ་། མ་མཐོང་བས་གནས་ནས་ཕྱུང་བ་དང་། ཕྱིར་མི་བྱེད་པས་གནས་ནས་ཕྱུང་བ་དང་། སྡིག་པའི་ལྟ་བར་སོང་བ་མ་བོར་བས་གནས་ནས་ཕྱུང་བ་དང་། དབྱར་ཐ་དད་པར་གནས་པ་དང་། དགེ་འདུན་དབྱེ་ན་ཆོས་མ་ཡིན་པའི་ཕྱོགས་པའིའོ་༎ དགེ་སློང་རབ་ཏུ་མང་པོ་དག་ལྗོངས་རྒྱུ་ཞིང་དོང་བ་ན་ཆོམ་རྐུན་པ་རྣམས་ཀྱིས་བཅོམ་ནས་། དེ་དག་རིམ་གྱིས་མཉན་ཡོད་དུ་ཕྱིན་པ་དང་། དགེ་སློང་རྣམས་ཀྱིས་མཐོང་ནས་ཚེ་དང་ལྡན་པ་དག་། འོངས་པ་ལེགས་སོ་༎ འོངས་པ་ལེགས་སོ་༎ ཇི་ག་བདེ་བར་སྤྱད་དམ་། ཚེ་དང་ལྡན་པ་དག་། བདེ་བར་སྤྱད་པ་ནི་། ཅི་འདྲ་བ་ཞིག་། བདག་ཅག་ནི་། ཆོམ་རྐུན་པ་རྣམས་ཀྱིས་བཅོམ་མོ་༎ ཚེ་དང་ལྡན་པ་དག་། བདག་ཅག་ལ་རྙེད་པ་མང་དུ་བྱུང་སྟེ་། གལ་ཏེ་སྲ་བརྐྱང་ཕྱུང་ན་། ཁྱེད་ལ་ཆོས་གོས་ཀྱི་བགོ་བཤའ་བྱ་བ་ཞིག་ཅེས་པའི་སྐབས་དེ་། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དེ་ལྟ་བས་ན་། རྗེས་སུ་གནང་སྟེ་། ཆོམ་རྐུན་པ་དག་གིས་བཅོམ་པའི་དགེ་སློང་རྣམས་ཀྱི་ཕྱིར་སྲ་བརྐྱང་དབྱུང་བར་བྱའོ་༎ དབྱུང་བ་ནི་། འདི་ལྟར་བྱ་སྟེ་། གནས་༄༡༧༦བ་མལ་བཤམས་ལ་གནདི་བརྡུངས་ཏེ་དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒེ་ལ་། དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་དགེ་སློང་གཅིག་གིས་གསོལ་བ་བྱས་ལ་། ཏེ་ལས་བྱའོ་། དགེ་འདུན་བཙུན་པ་རྣམས་གསན་དུ་གསོལ་། གནས་འདིར་དགེ་འདུན་མཐུན་པས་འདི་སྲིད་དུ་སྲ་བརྐྱང་བཏིང་བ་ལས་། དགེ་སློང་རབ་ཏུ་མང་པོ་ཆོམ་རྐུན་པ་དག་གིས་བཅོམ་ནས་ལྷགས་ན་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། འདི་ལྟར་། དགེ་འདུན་གྱིས་དགེ་སློང་ཆོམ་རྐུན་གྱིས་བཅོམ་པ་རྣམས་ཀྱི་སླད་དུ་སྲ་བརྐྱང་འབྱིན་པར་མཛད་དོ་༎ འདི་ནི་། གསོལ་བའོ་༎ ལས་ནི་། འདི་ལྟར་བྱ་སྟེ་། དགེ་འདུན་བཙུན་པ་རྣམས་གསན་དུ་གསོལ་། གནས་འདིར་དགེ་འདུན་མཐུན་པས་འདི་སྲིད་དུ་སྲ་བརྐྱང་བཏིང་བ་ལས་། དགེ་སློང་རབ་ཏུ་མང་པོ་ཆོམ་རྐུན་པ་དག་གིས་བཅོམ་ནས་ལྷགས་ཏེ་། དགེ་འདུན་གྱིས་དགེ་སློང་ཆོམ་རྐུན་པ་དག་གིས་བཅོམ་པ་རྣམས་ཀྱི་སླད་དུ་སྲ་བརྐྱང་འབྱིན་པར་མཛད་ན་། ཚེ་དང་ལྡན་པ་དག་ལས་། གང་དག་དགེ་སློང་ཆོམ་རྐུན་པ་དག་གིས་བཅོམ་པ་རྣམས་ཀྱི་ཕྱིར་སྲ་བརྐྱང་འབྱིན་པར་བཟོད་པ་དེ་དག་ནི་། ཅང་མ་གསུངས་ཤིག་། གང་དག་མི་བཟོད་པ་དེ་དག་ནི་། གསུངས་ཤིག་། དགེ་འདུན་གྱིས་བཟོད་ཅིང་གནང་ནས་། དགེ་འདུན་གྱིས་དགེ་སློང་ཆོམ་རྐུན་པ་དག་གིས་བཅོམ་པ་རྣམས་ཀྱི་སླད་དུ་སྲ་བརྐྱང་འབྱིན་པར་མཛད་དེ་། གང་གི་སླད་དུ་ཅང་མི་གསུང་བས་དེ་དེ་བཞིན་དུ་འཛིན་ཏོ་༎ དེ་ནས་རྙེད་པ་བྱུང་བ་གང་ཡིན་པ་དེ་། བགོ་བར་བྱ་སྟེ་། ༄༡༧༧ཨ་༌༎ བགོས་ནས་གང་འདོད་པ་དེས་རང་གི་སྐལ་པ་ལས་ཆོམ་རྐུན་པ་དག་གིས་བཅོམ་པའི་དགེ་སློང་རྣམས་ལ་བགོ་བཤའ་བྱའོ་༎ སྡོམ་ལ་། རྡོལ་པ་དང་ནི་སྲིལ་ཟོས་དང་། མཐའ་སྐོར་ལྷན་རློ་ལྷན་རིང་དང་༎ གསོ་མའི་སེང་རས་ཟེགས་པ་དང་༎ རྙིང་དང་སྤངས་དང་དེངས་པའོ་༎ སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ་། བཙུན་པ༏་ཆོས་གོས་རྡོལ་པས་སྲ་བརྐྱང་གདིང་དུ་རུང་ལགས་སམ་། ཉེ་བར་འཁོར་། མི་རུང་ངོ་༎ བཙུན་པ་། ཆོས་གོས་སྲོག་ཆགས་ཀྱིས་འཚལ་པ་དང་། ཆོས་གོས་ཆ་ག་བཏབ་པ་དང་། ཆོས་གོས་ལྷན་པ་རློ་བོས་བཏབ་པ་དང་། ཆོས་གོས་ལྷན་རིང་ཅན་དང་། གསོ་མའི་སེང་རས་ཀྱི་ཆོས་གོས་དང་། ཆོས་གོས་ཟེགས་པ་དང་། ཆོས་གོས་རྙིང་པ་དང་། ཆོས་གོས་སྤངས་པ་དང་། ཆོས་གོས་དེངས་པས་སྲ་བརྐྱང་གདིང་དུ་རུང་ལགས་སམ་། ཉེ་བར་འཁོར་། མི་རུང་ངོ་༎ སྡོམ་ལ་། བླིངས་དང་དུས་མ་ཡིན་པ་དང་༎ གང་ཟག་གི་ནི་ཆོས་གོས་གསུམ་༎ མི་རུང་བ་དང་མ་དྲས་དང་༎ ཁྲུ་ལྔར་མ་ཆོག་མི་བྱ་དང་༎ བློ་མཐུན་མིན་དང་མི་གདིང་དང་༎ མཚམས་ཀྱི་ཕྱི་རོལ་མི་སྐྱེའོ་༎ སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ་། བཙུན་པ་། བླིངས་པའི་ཆོས་གོས་ཀྱིས་སྲ་བརྐྱང་གདིང་དུ་རུང་ལགས་སམ་། ཉེ་བར་འཁོར་། མི་རུང་ངོ་༎ བཙུན་པ་། དུས་མ་ལགས་པའི་ཆོས་གོས་དང་། གང་ཟག་གི་སྣམ་སྦྱར་དང་། བླ་གོས་དང་། ༄༡༧༧བ་མཐང་གོས་དང་། མི་རུང་བའི་ཆོས་གོས་དང་། མ་དྲས་པ་དང་། ཁྲུ་ལྔ་མ་མཆིས་པ་དང་། བློ་མཐུན་པར་མ་བགྱིས་པའི་ཆོས་གོས་དང་། སྲ་བརྐྱང་འདིང་བ་མ་བསྐོས་པ་དང་། མཚམས་ཀྱི་སླད་རོལ་དུ་བློ་མཐུན་པར་བགྱིས་པའི་ཆོས་གོས་ཀྱི་སྲ་བརྐྱང་དང་། མཚམས་ཀྱི་སླད་རོལ་ཏུ་བསྐོས་པའི་སྲ་བརྐྱང་འདིང་བས་། སྲ་བརྐྱང་གདིང་དུ་རུང་ལགས་སམ་། ཉེ་བར་འཁོར་། མི་རུང་ངོ་༎ སྡོམ་ལ༏་དུས་ཀྱི་དང་ནི་ཟླ་བ་གསུམ་༎ གསར་པ་དང་ནི་བརྟགས་པ་ཉིད་༎ ཕོངས་པ་དང་ནི་གསོ་མའི་རས་༎ གང་ཟག་གི་ནི་ཆོས་གོས་གསུམ་༎ བཙུན་པ་། དུས་ཀྱི་ཆོས་གོས་ཀྱིས་དགེ་འདུན་གྱི་སྲ་བརྐྱང་གདིང་དུ་རུང་ལགས་སམ་། ཉེ་བར་འཁོར་། རུང་ངོ་༎ བཙུན་པ་། དགུང་ཟླ་གསུམ་འདས་ནས་དགེ་འདུན་གྱི་ཆོས་གོས་ཀྱི་རྙེད་པ་གང་ལགས་པ་དེས་། སྲ་བརྐྱངས་གདིང་དུ་རུང་ལགས་སམ་། ཉེ་བར་འཁོར་། རུང་ངོ་༎ ཆོས་གོས་གསར་པ་རུང་ངོ་༎ གསར་པ་བརྟགས་པ་རུང་ངོ་༎ ཕོངས་པའི་ཆོས་གོས་རུང་ངོ་༎ གསོ་མའི་སེང་རས་སྣམ་སྦྱར་མི་རུང་ངོ་༎ བཙུན་པ་། གང་ཟག་གི་སྣམ་སྦྱར་གྱིས་སྲ་བརྐྱང་གདིང་དུ་རུང་ལགས་སམ་། ཉེ་བར་འཁོར་། གལ་ཏེ་དགེ་འདུན་ལ་ཕུལ་བར་གྱུར་ན་རུང་ངོ་༎ བླ་གོས་དང་མཐང་གོས་ཀྱང་དེ་བཞིན་ནོ་༎ སྡོམ་ལ་།
 śākyā paṃcanakādhaś ca sāṅghikaṃ paudgalikaṃ ca vastubhaṅgena |	གང་ཟག་གི་དང་ཁྱིམ་པ་དང་། ཁྲུ་ལྔ་པ་དང་ཁྲུ་ལྔའི་ལྷག་། བློ་མཐུན་བྱས་པའི་གདིང་བ་དང་༎ མཚམས་ཀྱི་ནང་ཉིད་སྐྱེ་བའོ་༎ བཙུན་པ་། གང་ཟག་གི་ཆོས་གོས་ཀྱིས་སྲ་བརྐྱང་གདིང་དུ་རུང་ལགས་སམ་། མི་རུང་ངོ་༎ གལ་ཏེ་དགེ་འདུན་ལ་༄༡༧༨ཨ་༌༎ ཕུལ་བར་གྱུར་ནའོ་༎ ཁྱིམ་པའི་གོས་ཀྱིས་མི་རུང་ངོ་༎ གལ་ཏེ་དགེ་འདུན་ལ་ཕུལ་བར་གྱུར་ན་རུང་ངོ་༎ ཁྲུ་ལྔ་པས་རུང་ངོ་༎ ཁྲུ་ལྔ་ལས་ལྷག་པས་རུང་ངོ་༎ བློ་མཐུན་པར་བྱས་པའི་སྲ་བརྐྱང་གི་ཆོས་གོས་དང་སྲ་བརྐྱང་འདིང་བས་རུང་ངོ་༎ མཚམས་ཀྱི་ནང་དུ་བློ་མཐུན་པར་བྱས་པའི་སྲ་བརྐྱང་གི་ཆོས་གོས་ཀྱིས་རུང་ངོ་༎ མཚམས་ཀྱི་ནང་དུ་སྲ་བརྐྱང་འདིང་པ་བསྐོས་པས་རུང་ངོ་༎ མ་མོ་བརྒྱད་ཀྱི་གཞིས་སྲ་བརྐྱང་ཕྱུང་བར་འགྱུར་ཏེ་། བརྒྱད་གང་ཞེ་ན་། སོང་བ་དང་། རྫོགས་པ་དང་། ངེས་པ་དང་། ཉམས་པ་དང་། ཐོས་པ་དང་། མཚམས་འདས་པ་དང་། རེ་ཐག་ཆད་པ་དང་། བརྒྱད་པ་ནི་། སྲ་བརྐྱང་ཕྱུང་བ་ཉིད་དེ་། སོང་བའི་མཐའ་ཅན་གྱི་སྲ་བརྐྱང་ཕྱུང་བ་དང་། རྫོགས་པའི་མཐའ་ཅན་དང་། ངེས་པའི་མཐའ་ཅན་དང་། ཉམས་པའི་མཐའ་ཅན་དང་། ཐོས་པའི་མཐའ་ཅན་དང་། མཚམས་འདས་པ་དང་། རེ་ཐག་ཆད་པ་དང་། བརྒྱད་པ་ནི་། སྲ་བརྐྱང་ཕྱུང་ཟིན་པ་ཉིད་ཡིན་ནོ་༎ སོང་བའི་མཐའ་ཅན་གྱི་སྲ་བརྐྱང་ཕྱུང་བ་གང་ཞེ་ན་། འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་ལྷུང་བཟེད་དང་ཆོས་གོས་བླངས་ཏེ་ཕྱིར་མི་འོང་བར་མཚམས་ཀྱི་ཕྱི་རོལ་ཏུ་སོང་བ་དེའི་ནི་། སོང་བའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ རྫོགས་པའི་མཐའ་ཅན་གྱི་སྲ་བརྐྱང་ཕྱུང་བ་གང་ཞེ་ན་། འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་༄༡༧༨བ་གོས་མ་བྱས་། ཆོས་གོས་མ་ཟིན་པར་མཚམས་ཀྱི་ཕྱི་རོལ་ཏུ་སོང་ནས་ཕྱིར་འོང་ཞིང་ཆོས་གོས་བྱའོ་༎ སྙམ་པ་ལས་། དེ་འདི་སྙམ་དུ་སེམས་ཏེ་། བདག་སླར་མི་འོང་སྟེ་། འོན་ཀྱང་ཆོས་གོས་བྱའོ་༎ སྙམ་པ་དེའི་ནི་། རྫོགས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ ངེས་པའི་མཐའ་ཅན་གྱི་སྲ་བརྐྱང་ཕྱུང་བ་གང་ཞེ་ན་། འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་མཚམས་ཀྱི་ཕྱི་རོལ་ཏུ་སོང་ནས་སླར་འོང་ཞིང་ཆོས་གོས་བྱའོ་༎ སྙམ་པ་ལས་། དེ་འདི་སྙམ་དུ་སེམས་ཏེ་། སླར་མི་འོང་ཞིང་ཆོས་གོས་ཀྱང་མི་བྱའོ་༎ སྙམ་པ་དེའི་ནི༏་ངེས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ ཉམས་པའི་མཐའ་ཅན་གྱི་སྲ་བརྐྱང་ཕྱུང་བ་གང་ཞེ་ན་། འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་མཚམས་ཀྱི་ཕྱི་རོལ་ཏུ་སོང་ནས་སླར་འོང་ཞིང་ཆོས་གོས་བྱའོ་༎ སྙམ་པ་ལས་། དེ་འདི་སྙམ་དུ་སེམས་ཏེ་། སླར་ཡང་མི་འོང་ལ་ཆོས་གོས་ཀྱང་མི་བྱའོ་༎ སྙམ་ནས་། དེས་དེ་རྩོམ་ཞིང་བརྩམས་པ་དང་ཉམས་པ་དེའི་ནི་། ཉམས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ ཐོས་པའི་མཐའ་ཅན་གྱི་སྲ་བརྐྱང་ཕྱུང་བ་གང་ཞེ་ན་། འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་མཚམས་ཀྱི་ཕྱི་རོལ་ཏུ་སོང་ནས་སླར་འོངས་ཏེ་ཆོས་གོས་བྱའོ་༎ སྙམ་པ་ལས་། དགེ་འདུན་མཐུན་པས་སྲ་༄༡༧༩ཨ་༌༎ བརྐྱང་ཕྱུང་ལ་། དེས་དགེ་འདུན་མཐུན་པས་སྲ་བརྐྱང་ཕྱུང་ངོ་༎ ཞེས་ཐོས་སོ་༎ ཐོས་ནས་ཀྱང་ལེགས་པར་ཕྱུང་ངོ་༎ ཤིན་ཏུ་ཕྱུང་ངོ་༎ ཞེས་རྗེས་སུ་ཡི་རང་བ་བྱས་པ་དེའི་ནི་། ཐོས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ མཚམས་འདས་པ་པའི་སྲ་བརྐྱང་ཕྱུང་བ་གང་ཞེ་ན་། འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་ཕྱིར་འོང་ངམ་མི་འོད་སྙམ་པ་ལས་། མཚམས་ཀྱི་ཕྱི་རོལ་ཏུ་སོང་བ་དེའི་ནི་། མཚམས་འདས་པ་པའི་སྲ་བརྐྱང་ཕྱུང་བ་ཡིན་ནོ་༎ རེ་ཐག་ཆད་པ་པའི་སྲ་བརྐྱང་ཕྱུང་བ་གང་ཞེ་ན་། འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་མཚམས་ཀྱི་ཕྱི་རོལ་ཏུ་ནས་སླར་འོང་ཞིང་ཆོས་གོས་བྱའོ་༎ སྙམ་པ་ལས་། དེའི་ཆོས་གོས་རེ་བ་གང་ཡིན་པ་དེ་། ཐམས་ཅད་ཀྱི་ཐམས་ཅད་དུ་ཆད་པ་དེའི་ནི་། རེ་ཐག་ཆད་པ་པའི་སྲ་བརྐྱང་ཕྱུང་བ་ཡིན་ནོ་༎ བརྒྱད་པ་སྲ་བརྐྱང་ཕྱུང་བ་ཉིད་གང་ཞེ་ན་། འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་མཚམས་ཀྱི་ཕྱི་རོལ་ཏུ་སོང་བ་ལས་། དེ་ཡང་སླར་འོངས་ཤིང་སྲ་བརྐྱང་ཕྱུང་བ་ཉམས་སུ་མྱོང་བ་དེའི་ནི་། བརྒྱད་པ་སྲ་བརྐྱང་ཕྱུང་བ་ཉིད་ཡིན་ནོ་༎ སྡོམ་ལ་། མ་བྱས་པ་ནི་ཉི་ཤུ་དང་༎ བརྩམས་པ་དག་ནི་ཉི་ཤུ་དང་༎ རེ་བ་ཡོད་པ་ཉི་ཤུ་དང་༎ རེ་བ་མེད་པ་ཉི་ཤུ་ཡིན་༎ ༄༡༧༩བ་འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་མཚམས་ཀྱི་ཕྱི་རོལ་ཏུ་སོང་ནས་སླར་འོང་ཞིང་ཆོས་གོས་བྱའོ་༎ སྙམ་པ་ལས་། དེ་འདི་སྙམ་དུ་སེམས་ཏེ་། སླར་མི་འོང་མོད་ཀྱི་། འོན་ཀྱང་ཆོས་གོས་བྱའོ་༎ སྙམ་པ་དེའི་ནི་། རྫོགས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་མཚམས་ཀྱི་ཕྱི་རོལ་ཏུ་སོང་ནས་སླར་འོང་ཞིང་ཆོས་གོས་བྱའོ་༎ སྙམ་པ་ལས་། དེ་འདི་སྙམ་དུ་སེམས་ཏེ་། སླར་མི་འོང་ཞིང་ཆོས་གོས་ཀྱང་མི་བྱའོ་༎ སྙམ་པ་དེའི་ནི་། ངེས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་མཚམས་ཀྱི་ཕྱི་རོལ་ཏུ་སོང་ནས་སླར་འོང་ཞིང་ཆོས་གོས་བྱའོ་༎ སྙམ་པ་ལས་། དེས་དེ་རྩོམ་ཞིང་དེའི་བརྩམས་པ་ཉམས་པ་དེའི་ནི་། ཉམས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་མཚམས་ཀྱི་ཕྱི་རོལ་ཏུ་སོང་ནས་སླར་འོང་ཞིང་ཆོས་གོས་བྱའོ་༎ སྙམ་པ་ལས་། དགེ་འདུན་མཐུན་པས་སྲ་བརྐྱང་ཕྱུང་ལ༏་དེས་དགེ་འདུན་མཐུན་པས་སྲ་བརྐྱང་ཕྱུང་ངོ་༎ ཞེས་ཐོས་སོ་༎ ཐོས་ནས་ཀྱང་ལེགས་པར་ཕྱུང་ངོ་༎ ཤིན་ཏུ་ཕྱུང་ངོ་༎ ཞེས་རྗེས་སུ་ཡི་རང་བ་བྱས་པ་དེའི་ནི་། ཐོས་པའི་མཐའ་ཅན་གྱི་སྲ་༄༡༨༠ཨ་༌༎ བརྐྱང་ཕྱུང་བ་ཡིན་ནོ་༎ འདི་ལྟ་སྟེ་། དགེ་སློང་ཟིན་པར་མཚམས་ཀྱི་ཕྱི་རོལ་ཏུ་སོང་ནས་སླར་འོང་པར་མཚམས་ཀྱི་ཕྱི་རོལ་ཏུ་སོང་ནས་སླར་འོང་ཞིང་ཆོས་གོས་བྱའོ་༎ སྙམ་པ་ལས་། དེ་དེར་སོང་ནས་དེ་འདི་སྙམ་དུ་སེམས་ཏེ་། སླར་མི་འོང་ཞིང་། འོན་ཀྱང་ཆོས་གོས་ནི་བྱའོ་༎ སྙམ་པ་དེའི་ནི་། རྫོགས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་མཚམས་ཀྱི་ཕྱི་རོལ་ཏུ་སོང་ནས་སླར་འོང་ཞིང་ཆོས་གོས་བྱའོ་༎ སྙམ་པ་ལས་། དེ་དེར་སོང་ནས་དེ་འདི་སྙམ་དུ་སེམས་ཏེ་། སླར་མི་འོང་ཞིང་ཆོས་གོས་ཀྱང་མི་བྱའོ་༎ སྙམ་པ་དེའི་ནི་། ངེས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་མཚམས་ཀྱི་ཕྱི་རོལ་ཏུ་སོང་ནས་སླར་འོང་ཞིང་ཆོས་གོས་བྱའོ་༎ སྙམ་པ་ལས་། དེ་དེར་སོང་ནས་རྩོམ་ཞིང་དེའི་བརྩམས་པ་ཉམས་པ་དེའི་ནི་། ཉམས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་མཚམས་ཀྱི་ཕྱི་རོལ་ཏུ་སོང་ནས་སླར་འོང་ཞིང་ཆོས་གོས་བྱའོ་༎ སྙམ་པ་ལས་། དགེ་འདུན་མཐུན་པས་སྲ་བརྐྱང་ཕྱུང་ལ་། དེས་དགེ་འདུན་མཐུན་པས་སྲ་བརྐྱང་ཕྱུང་ངོ་༎ ཞེས་ཐོས་སོ་༎ ཐོས་ནས་ཀྱང་ལེགས་༄༡༨༠བ་པར་ཕྱུང་ངོ་༎ ཤིན་ཏུ་ཕྱུང་ངོ་༎ ཞེས་རྗེས་སུ་ཡི་རང་བ་བྱས་པ་དེའི་ནི་། ཐོས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ འདི་ལྟ་སྟེ་། དགེ་སློང་གིས་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་མཚམས་ཀྱི་ཕྱི་རོལ་ཏུ་སོང་ནས་སླར་འོང་ཞིང་ཆོས་གོས་བྱའོ་༎ ཞེས་སེམས་ལ་བཞག་པ་ལས་། དེ་འདི་སྙམ་དུ་སེམས་ཏེ་། སླར་མི་འོང་ཞིང་། འོན་ཀྱང་ཆོས་གོས་བྱའོ་༎ སྙམ་པ་དེའི་ནི་། རྫོགས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་མཚམས་ཀྱི་ཕྱི་རོལ་ཏུ་སོང་ནས་དེ་སླར་འོང་ཞིང་ཆོས་གོས་བྱའོ་༎ ཞེས་སེམས་ལ་བཞག་པ་ལས་། དེ་དེར་སོང་ནས་འདི་སྙམ་དུ་སེམས་ཏེ་། སླར་མི་འོང་ཞིང་ཆོས་གོས་ཀྱང་མི་བྱའོ་༎ སྙམ་པ་དེ་ནི་། ངེས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ འདི་ལྟ་སྟེ༏་དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་མཚམས་ཀྱི་ཕྱི་རོལ་ཏུ་སོང་ནས་སླར་འོང་ཞིང་ཆོས་གོས་བྱའོ་༎ ཞེས་སེམས་ལ་བཞག་པ་ལས་། དེས་དེ་རྩོམ་ཞིང་དེའི་བརྩམས་པ་ཉམས་པ་དེའི་ནི་། ཉམས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་མཚམས་ཀྱི་ཕྱི་རོལ་ཏུ་སོང་ནས་སླར་འོང་ཞིང་ཆོས་གོས་བྱའོ་༎ ཞེས་སེམས་ལ་བཞག་པ་ལས་། དགེ་འདུན་མཐུན་པས་སྲ་བརྐྱང་ཕྱུང་ལ་། དེས་དགེ་འདུན་མཐུན་པས་སྲ་བརྐྱང་ཕྱུང་ངོ་༎ ཞེས་ཐོས་སོ་༎ ཐོས་༄༡༨༡ཨ་༌༎ ནས་ཀྱང་ལེགས་པར་ཕྱུང་ངོ་༎ ཤིན་ཏུ་ཕྱུང་ངོ་༎ ཞེས་རྗེས་སུ་ཡི་རང་བ་བྱས་པ་དེའི་ནི་། ཐོས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་མཚམས་ཀྱི་ཕྱི་རོལ་ཏུ་སོང་ནས་སླར་འོང་ཞིང་ཆོས་གོས་བྱའོ་༎ ཞེས་སེམས་ལ་བཞག་པ་ལས་། དེ་དེར་སོང་ནས་འདི་སྙམ་དུ་སེམས་ཏེ་། སླར་མི་འོང་སྟེ་། འོན་ཀྱང་ཆོས་གོས་བྱའོ་༎ སྙམ་པ་དེའི་ནི་། རྫོགས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་མཚམས་ཀྱི་ཕྱི་རོལ་ཏུ་སོང་ནས་སླར་འོང་ཞིང་ཆོས་གོས་བྱའོ་༎ ཞེས་སེམས་ལ་བཞག་པ་ལས་། དེ་དེར་སོང་ནས་འདི་སྙམ་དུ་སེམས་ཏེ་། སླར་མི་འོང་ཞིང་ཆོས་གོས་ཀྱང་མི་བྱའོ་༎ སྙམ་པ་དེའི་ནི་། ངེས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་མཚམས་ཀྱི་ཕྱི་རོལ་ཏུ་སོང་ནས་སླར་འོང་ཞིང་ཆོས་གོས་བྱའོ་༎ ཞེས་སེམས་ལ་བཞག་པ་ལས་། དེ་དེར་སོང་ནས་རྩོམ་ཞིང་དེའི་བརྩམས་པ་ཉམས་པ་དེའི་ནི་། ཉམས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་མཚམས་ཀྱི་ཕྱི་རོལ་ཏུ་སོང་ནས་སླར་འོང་ཞིང་ཆོས་གོས་བྱའོ་༎ ཞེས་སེམས་ལ་བཞག་༄༡༨༡བ་པ་ལས་། དགེ་འདུན་མཐུན་པས་སྲ་བརྐྱང་ཕྱུང་ལ་། དེས་དགེ་འདུན་མཐུན་པས་སྲ་བརྐྱང་ཕྱུང་ངོ་༎ ཞེས་ཐོས་སོ་༎ ཐོས་ནས་ཀྱང་ལེགས་པར་ཕྱུང་ངོ་༎ ཤིན་ཏུ་ཕྱུང་ངོ་༎ ཞེས་རྗེས་སུ་ཡི་རང་བ་བྱས་པ་དེའི་ནི་། ཐོས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་ཅི་སླར་འོང་ངམ་། འོན་ཏེ་སླར་མི་འོང་ཞེས་སེམས་ལ་ཐེ་ཚོམ་ཟ་བཞིན་མཚམས་ཀྱི་ཕྱི་རོལ་ཏུ་སོང་བ་ལས་། དེ་འདི་སྙམ་དུ་སེམས་ཏེ་། སླར་མི་འོང་སྟེ་། འོན་ཀྱང་ཆོས་གོས་ནི་བྱའོ་༎ སྙམ་པ་འདིའི་ནི་། རྫོགས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་ཅི་སླར་འོང་ངམ་། འོན་ཏེ་སླར་མི་འོང་ཞེས་སེམས་ལ་ཐེ་ཚོམ་ཟ་བཞིན་དུ་མཚམས་ཀྱི་ཕྱི་རོལ་ཏུ་སོང་བ་ལས་། དེ་འདི་སྙམ་དུ་སེམས་ཏེ་། སླར་མི་འོང་ཞིང་ཆོས་གོས་ཀྱང་མི་བྱའོ་༎ སྙམ་པ་དེའི་ནི་། ངེས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་ཅི་སླར་འོང་ངམ་། འོན་ཏེ་སླར་མི་འོང་ཞེས་སེམས་ལ་ཐེ་ཚོམ་ཟ་བཞིན་མཚམས་ཀྱི་ཕྱི་རོལ་ཏུ་སོང་བ་ལས་། དེས་དེ་རྩོམ་ཞིང་དེའི་བརྩམས་པ་ཉམས་པ་དེའི་ནི༏་ཉམས་པའི་མཐའ་ཅན་གྱི་སྲ་བརྐྱང་ཕྱུང་། བ་ཡིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་ཅི་སླར་འོང་ངམ་། འོན་ཏེ་སླར་མི་འོང་༄༡༨༢ཨ་༌༎ ཞེས་སེམས་ལ་ཐེ་ཚོམ་ཟ་བཞིན་མཚམས་ཀྱི་ཕྱི་རོལ་ཏུ་སོང་བ་ལས་། དགེ་འདུན་མཐུན་པས་སྲ་བརྐྱང་ཕྱུང་ལ་། དེས་དགེ་འདུན་མཐུན་པས་སྲ་བརྐྱང་ཕྱུང་ངོ་༎ ཞེས་ཐོས་སོ་༎ ཐོས་ནས་ཀྱང་ལེགས་པར་ཕྱུང་ངོ་༎ ཤིན་ཏུ་ཕྱུང་ངོ་༎ ཞེས་རྗེས་སུ་ཡི་རང་བ་བྱས་པ་དེའི་ནི་། ཐོས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་མཚམས་ཀྱི་ཕྱི་རོལ་ཏུ་སོང་ནས་ཞེས་བྱ་བ་ཐམས་ཅད་བརྗོད་པར་བྱའོ་༎ འོན་ཀྱང་སྔ་མའི་ཉི་ཤུ་ལ་ནི་ཆོས་གོས་མ་བྱས་། ཆོས་གོས་མ་ཟིན་པར་ཞེས་བྱའོ་༎ འདིར་ནི་། ཆོས་གོས་མ་ཟིན་པར་ཞེས་བྱ་བ་བོར་ཏེ་། ཆོས་གོས་བརྩམས་པ་ཞེས་བྱ་བ་བཅུག་སྟེ་། རྣམ་པ་འདིས་ཉི་ཤུ་པ་གཞན་བྱའོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་མཚམས་ཀྱི་ཕྱི་རོལ་ཏུ་སོང་ནས་སླར་འོང་ཞིང་ཆོས་གོས་བྱའོ་༎ སྙམ་པའི་རེ་བ་ཡོད་པ་ལས་། དེ་འདི་སྙམ་དུ་སེམས་ཏེ་། སླར་མི་འོང་སྟེ་། འོན་ཀྱང་ཆོས་གོས་ནི་བྱའོ་༎ སྙམ་པ་དེའི་ནི་། རྫོགས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ཏེ་། རེ་བ་ཡོད་པ་ཞེས་བྱ་བའི་ཁྱད་པར་འདིས་སྔ་མ་བཞིན་དུ་ཉི་ཤུ་པ་གཞན་བྱའོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་སླར་འོང་ཞིང་ཆོས་གོས་བྱའོ་༎ སྙམ་པའི་རེ་བ་མེད་པར་མཚམས་ཀྱི་ཕྱི་རོལ་ཏུ་སོང་བ་ལས་། དེ་འདི་སྙམ་དུ་སེམས་ཏེ་། ༄༡༨༢བ་སླར་མི་འོང་ཞིང་འོན་ཀྱང་ཆོས་གོས་ནི་བྱའོ་༎ སྙམ་པ་དེའི་ནི་། རྫོགས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ཏེ་། རེ་བ་མེད་པ་ཞེས་བྱ་བའི་ཁྱད་པར་འདིས་། སྔ་མ་བཞིན་དུ་ཉི་ཤུ་པ་གཞན་བྱའོ་༎ སྔོམ་ལ་།
 kārayet pratisaṃstaraṇaṃ bhūmir araṇyaṃ ca tricīvaram |	བྱ་བ་དག་ནི་བཅུ་གཉིས་དང་༎ བཙལ་བ་དང་ནི་དེ་བཞིན་གཞན་༎ ཡུལ་ལ་ལྔར་ནི་བྱ་བ་སྟེ་༎ གནས་མལ་ཡང་ནི་ལྔ་ཡིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་བྱ་བ་ཞིག་ལ་མཚམས་ཀྱི་ཕྱི་རོལ་ཏུ་སོང་ནས་སླར་འོང་ཞིང་ཆོས་གོས་བྱའོ་༎ སྙམ་པ་ལས་། དེ་འདི་སྙམ་དུ་སེམས་ཏེ་། སླར་མི་འོང་སྟེ་། འོན་ཀྱང་ཆོས་གོས་ནི་བྱའོ་༎ སྙམ་པ་དེའི་ནི་། རྫོགས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་བྱ་བ་ཞིག་ལ་མཚམས་ཀྱི་ཕྱི་རོལ་ཏུ་སོང་ནས་སླར་འོང་ཞིང་ཆོས་གོས་བྱའོ་༎ སྙམ་པ་ལས་། དེ་འདི་སྙམ་དུ་སེམས་ཏེ་། སླར་མི་འོང་ཞིང་ཆོས་གོས་ཀྱང་མི་བྱའོ་༎ སྙམ་པ་དེའི་ནི་། ངེས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་བྱ་བ་ཞིག་ལ་མཚམས་ཀྱི་ཕྱི་རོལ་ཏུ་སོང་ནས་སླར་འོང་ཞིང་ཆོས་གོས་བྱའོ་༎ སྙམ་པ་ལས་། དེས་དེ་རྩོམ་ཞིང་དེ་བརྩམས་པ་ཉམས་པ་དེའི་ནི་། ཉམས་བའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་བྱ་བ་ཞིག་ལ་མཚམས་ཀྱི་ཕྱི་རོལ་དུ་སོང་ནས་སླར་འོང་ཞིང་ཆོས་༄༡༨༣ཨ་༌༎ གོས་བྱའོ་༎ སྙམ་པ་ལས་། དགེ་འདུན་མཐུན་པས་སྲ་བརྐྱང་ཕྱུང་ལ་། དེས་དགེ་འདུན་མཐུན་པས་སྲ་བརྐྱང་ཕྱུང་ངོ་༎ ཞེས་ཐོས་སོ་༎ ཐོས་ནས་ཀྱང་ལེགས་པར་ཕྱུང་ངོ་༎ ཤིན་ཏུ་ཕྱུང་ངོ་༎ ཞེས་རྗེས་སུ་ཡི་རང་བ་བྱས་པ་དེའི་ནི་། ཐོས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་བྱ་བ་ཞིག་ལ་མཚམས་ཀྱི་ཕྱི་རོལ་ཏུ་སོང་ནས་སླར་འོང་ཞིང་ཆོས་གོས་བྱའོ་༎ སྙམ་པ་ལས་། དེ་དེར་སོང་ནས་འདི་སྙམ་དུ་སེམས་ཏེ་། སླར་མི་འོང་སྟེ་། འོན་ཀྱང་ཆོས་གོས་ནི་བྱའོ་༎ སྙམ་པ་དེའི་ནི་། རྫོགས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ དེར་སོང་ནས་ཞེས་བྱ་བའི་ཁྱད་པར་འདིས་རྫོགས་པའི་མཐའ་ཅན་གྱི་གསུངས་པ་ཇི་ལྟ་བ་བཞིན་དུ་ངེས་པའི་མཐའ་ཅན་དང་། ཉམས་པའི་མཐའ་ཅན་དང་། ཐོས་པའི་མཐའ་ཅན་ཡང་དེ་བཞིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་བྱ་བ་ཞིག་གི་ཆེད་ལ་མཚམས་ཀྱི་ཕྱི་རོལ་ཏུ་སོང་ནས་། ཅི་སླར་འོང་ངམ་། འོན་ཏེ་སླར་མི་འོང་ཞེས་སེམས་ལ་ཐེ་ཚོམ་ཟ་བ་ལས་། དེ་འདི་སྙམ་དུ་སེམས་ཏེ་། སླར་མི་འོང་སྟེ་། འོན་ཀྱང་ཆོས་གོས་བྱའོ་སྙམ་པ་དེའི་ནི་། རྫོགས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ སེམས་ལ་ཐེ་ཚོམ་ཟ་བས་རྫོགས་པའི་མཐའ་ཅན་གསུངས་པའི་ཇི་ལྟ་བར་ངེས་པའི་མཐའ་ཅན་དང་། ཉམས་པའི་མཐའ་ཅན་དང་། ཐོས་པའི་མཐའ་༄༡༨༣བ་ཅན་ཡང་དེ་བཞིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་ཆོས་གོས་མ་ཟིན་པར་བརྩལ་བ་ཞིག་ལ་མཚམས་ཀྱི་ཕྱི་རོལ་ཏུ་སོང་ནས་། སླར་འོང་ཞིང་ཆོས་གོས་བྱའོ་༎ སྙམ་པ་ལས་། དེ་འདི་སྙམ་དུ་སེམས་ཏེ་། སླར་མི་འོང་སྟེ་། འོན་ཀྱང་ཆོས་གོས་ནི་བྱའོ་སྙམ་པ་དེའི་ནི་། རྫོགས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ནོ་༎ བཙལ་བའི་ཞེས་བྱ་བའི་ཁྱད་པར་འདིས་སྔ་མ་བཞིན་དུ་བཅུ་གཉིས་པ་གཞན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་སླར་མི་འོང་བར་ཡུལ་བལྟར་མཚམས་ཀྱི་ཕྱི་རོལ་ཏུ་སོང་བ་དེའི་ནི་། སོང་བའི་མཐའ་ཅན་ཀྱི་སྲ་བརྐྱང་ཕྱུང་བ་ཡིན་ནོ་༎ འདི་ལྟ་སྟེ་། དགེ་སློང་སྲ་བརྐྱང་བཏིང་བའི་གནས་ནས་ཆོས་གོས་མ་བྱས་། ཆོས་གོས་མ་ཟིན་པར་ཡུལ་བལྟར་མཚམས་ཀྱི་ཕྱི་རོལ་ཏུ་སོང་ནས་། ཅི་སླར་འོང་ངམ་། འོན་ཏེ་སླར་མི་འོང་ཞེས་སེམས་ལ་ཐེ་ཚོམ་ཟ་བ་ལས་། དེ་འདི་སྙམ་དུ་སེམས་ཏེ་། སླར་མི་འོང་སྟེ་། འོན་ཀྱང་ཆོས་གོས་བྱའོ་༎ སྙམ་པ་དེའི་ནི་། རྫོགས་པའི་མཐའ་ཅན་གྱི་སྲ་བརྐྱང་ཕྱུང་བ་ཡིན་ཏེ་། ངེས་པའི་མཐའ་ཅན་དང་། ཉམས་པའི་མཐའ་ཅན་དང་། ཐོས་པའི་མཐའ་ཅན་ཡང་དེ་བཞིན་ནོ་༎ ཡུལ་ལྟ་བའི་ལྔ་ཇི་ལྟ་བར་གནས་ལྟ་བའི་ལྔ་ཡང་དེ་བཞིན་ནོ་༎ སྲ་བརྐྱང་གི་གཞི་རྫོགས་སོ་༎༎ ༄༡༨༤ཨ་༌༎ འདུལ་བ་གཞི་། བམ་པོ་རེ་བརྒྱད་པ་། ཀོའུ་ཤམབྷིའི་གཞིའི་སྡོམ་ནི་། ཀོའུ་ཤམབྷིར་ནི་འཐབ་ཀྲོལ་གྱི་། དགེ་སློང་རྩོད་པ་སྣ་ཚོགས་དང་༎ ཁྱེའུ་དང་རྩོད་པར་བྱེད་པ་དང་༎ རིང་པོ་ལེན་གྱི་སྤྱོད་པ་དང་༎ ངན་སྤོང་ལན་ཆ་ཁང་པ་དང་༎ བསྲུངས་དང་ཚལ་སྟུག་གླང་ཆེན་དང་༎ མ་འགག་པས་ནི་དེ་བྱས་དང་༎ མཉན་ཡོད་དུ་ནི་ཞི་བར་བྱས་༎ སངས་རྒྱས་བཅོམ་ལྡན་འདས་ཀོའུ་ཤམབྷིའི་དབྱངས་ལྡན་གྱི་ཀུན་དགའ་ར་བ་ན་བཞུགས་སོ་༎ དེའི་ཚེ་ཀོའུ་ཤམབྷིའི་དགེ་སློང་གདུག་པ་རྣམ་པར་གནོན་པ་། མདོ་སྡེ་འཛིན་པ་། འདུལ་བ་འཛིན་པ་། མ་མོ་འཛིན་པ་ཞིག་ཡོད་དེ་། དེའི་གྲོགས་བྱེད་པའི་དགེ་སློང་མང་པོ་ཡང་གདུག་པ་རྣམ་པར་གནོན་པ་། མདོ་སྡེ་འཛིན་པ་། འདུལ་བ་འཛིན་པ་། མ་མོ་འཛིན་པ་ཡིན་ནོ་༎ ཡངས་པ་ཅན་ན་། ཡངས་པ་ཅན་གྱི་དགེ་སློང་གདུག་པ་རྣམ་པར་གནོན་པ་། མདོ་སྡེ་འཛིན་པ་། འདུལ་བ་འཛིན་པ་། མ་མོ་འཛིན་པ་ཞིག་ཡོད་དེ་། དེའི་གྲོགས་བྱེད་པའི་དགེ་སློང་མང་པོ་ཡང་གདུག་པ་རྣམ་པར་གནོན་པ༏་མདོ་སྡེ་འཛིན་པ་། འདུལ་བ་འཛིན་པ་། མ་མོ་འཛིན་པ་ཡིན་ནོ་༎ དེ་ནས་ཡངས་པ་ཅན་གྱི་དགེ་སློང་དུས་གཞན་ཞིག་ན་། ལྗོངས་རྒྱུ་ཞིང་སོང་བ་དང་། ཀོའུ་ཤམབྷིར་ཕྱིན་ཏེ་། དེ་ལམ་གྱིས་དུབ་པ་ངལ་སོས་ནས་། ཀོའུ་ཤམབྷིའི་དགེ་སློང་གི་དྲུང་དུ་སོང་སྟེ་སོན་བ་དང་། ཕན་ཚུན་སོ་སོ་ཡང་དག་པར་དགའ་བར་བྱས་ནས་། མདོ་སྡེ་དང་། འདུལ་བ་དང་། ཆོས་མངོན་པ་རྣམས་གཏན་༄༡༨༤བ་ལ་དབབ་པར་བརྩམས་ཏེ་། དེ་ན་གཅིག་གིས་སྨྲས་པ་། མདོ་སྡེ་འདི་ནི་། འདི་སྐད་དུ་གདོན་པར་བྱ་སྟེ་། མདོ་སྡེ་འདིའི་དོན་ནི་། འདི་ཡིན་ནོ་༎ གཅིག་ཤོས་ཀྱིས་སྨྲས་པ་། མདོ་སྡེ་འདི་ནི་། དེ་སྐད་དུ་གདོན་པར་མི་བྱ་སྟེ་། མདོ་སྡེ་འདིའི་དོན་ནི་། འདི་མ་ཡིན་ནོ་༎ ཁོ་བོའི་ནི་། རིགས་སོ་༎ ཁྱོད་ཀྱི་ནི་། མི་རིགས་སོ་༎ ཁོ་བོའི་ནི་། འབྲེལ་བ་ཡིན་ནོ་༎ ཁྱོད་ཀྱི་ནི་། འབྲེལ་བ་མ་ཡིན་ནོ་༎ ཞེས་དེ་གཉིས་ཕན་ཚུན་དུ་མ་མཐུན་པར་གྱུར་ནས་། ཀོའུ་ཤམབྷིའི་དགེ་སློང་གིས་ཡངས་པ་ཅན་གྱི་དགེ་སློང་ལ་ཀླན་ཀ་ཚོལ་བ་ལྷུར་ལེན་ཅིང་འདུག་གོ་། དགེ་འདུན་གྱིས་ཀྱང་འདི་ལྟ་བུའི་ཁྲིམས་སུ་བཅའ་བ་བྱས་ཏེ་། གང་གིས་ཁྲུས་ཀྱི་བུམ་པ་ཆུ་འགྲིབ་པ་དང་། ཉུང་བ་དང་། ཆུ་མེད་པ་མཐོང་བ་དེས་ཆུས་བཀང་སྟེ་གནས་ཇི་ལྟ་བ་བཞིན་དུ་གཞག་པར་བྱ་བའམ་། དགེ་བསྐོས་ལ་ཁྲུས་ཀྱི་བུམ་པ་སྟོང་པར་འདུག་གོ་། ཞེས་བསྒོ་བར་བྱའོ་༎ གལ་ཏེ་བདག་ཉིད་ཀྱིས་མ་བཀང་ངམ་། དགེ་བསྐོས་ལ་མ་བསྒོ་བར་གྱུར་ན་། དེ་ནི་། མ་གུས་པ་ཡིན་ཏེ་། མ་གུས་པའི་ཕྱིར་དེ་བདག་ཅག་གིས་ལྟུང་བྱེད་ཀྱི་ལྟུང་བ་འཆག་སུ་གཞུག་གོ་ཞེས་བཅས་སོ་༎ ཇི་ཙམ་ན་ཁྱིམ་བདག་ཅིག་གིས་སངས་རྒྱས་ལ་སོགས་དགེ་སློང་གི་དགེ་འདུན་ཁྱིམ་དུ་གདུགས་ཚོད་ལ་སྤྱན་དྲངས་སོ་༎ དེ་ན་དགེ་སློང་ཁ་ཅིག་ནི་། ཟས་ལ་དོང་ངོ་༎ ཁ་ཅིག་ནི་། འགྲོ་བར་ཆས་སོ་༎ ཡངས་པ་ཅན་གྱི་དགེ་སློང་ཁྲུས་ཀྱི་བུམ་པ་བླངས་ནས་སྣམ་ཕྱི་སར་ཞུགས་པ་དང་། དེའི་ལྷན་ཅིག་གནས་པས་རིངས་རིངས་ལྟར་འོངས་ནས་སྒྲ་ཕྱུང་བ་། མཁན་པོ་། དགེ་སློང་ཁ་ཅིག་ནི་། ཟས་ལ་དོང་ལགས་སོ་༎ ༄༡༨༥ཨ་༌༎ ཁ་ཅིག་ནི་། འདོང་བར་ཆས་ཀྱི་། ཚུར་སྤྱོན་། བཞུད་དོ་༎ དེ་དེ་དང་ལྷན་ཅིག་ཁྲུས་ཀྱི་བུམ་པ་གནས་གཅིག་ཏུ་བཞག་སྟེ་ཆས་སོ་༎ ཀོའུ་ཤམབྷིའི་དགེ་སློང་དེ་ཡང་ཕྱོགས་དེ་ཉིད་དུ་ཕྱིན་པ་དང་། དེ་ནས་ཡངས་པ་ཅན་གྱི་དགེ་སློང་དེས་ཁྲུས་ཀྱི་བུམ་པ་བླངས་ཏེ་། གཙུག་ལག་ཁང་དུ་འཇུག་པར་བརྩམས་པ་དང་། ལྷན་ཅིག་གནས་པས་སྨྲས་པ་། མཁན་པོ་གར་བཞུད་། དེས་སྨྲས་པ་། བུ་། ཁོ་བོ་ལ་ཀོའུ་ཤམབྷིའི་དགེ་སློང་འདི་ཀླན་ཀ་ཆོག་པས་ཁྲུས་ཀྱི་བུམ་པ་འགངས་སུ་འགྲོའོ་༎ ཅི་། འདི་ཐམས་ཅད་ཀྱི་ཐམས་ཅད་དུ་སྟོང་ངམ་། ཐམས་ཅད་ཀྱི་ཐམས་ཅད་དུ་སྟོང་པ་མ་ཡིན་མོད་ཀྱི་། འོན་ཀྱང་ཆུ་འདིས་ཆུའི་བྱ་བ་བྱེད་མི་ནུས་སོ་༎ མཁན་པོ་། ཐམས་ཅད་ཀྱི་ཐམས་ཅད་དུ་སྟོང་པར་མ་གྱུར་པས་འཚལ་ཏེ་། བདག་ཅག་ནི་། མཁན་པོའི་ཕྱོགས་དང་། དཔུང་དང་། གྲོགས་བགྱིད་པ་ལགས་ཀྱི་། ཚུར་སྤྱོན་། བཞུད་དོ་༎ དེས་དེ་ཉིད་དུ་བཞག་ནས་དེ་དང་ལྷན་ཅིག་ཏུ་དོང་ངོ་༎ ཀོའུ་ཤམབྷིའི་དགེ་སློང་གིས་མཐོང་ནས་། ཁྲུས་ཀྱི་བུམ་པ་དེ་ལ་མནམས་སོ་༎ དེ་ནས་མི་བཟོད་པ་སྐྱེས་ཏེ་། འཇལ་ཏོ་ཞེས་བྱས་ནས་ཁྲུས་ཀྱི་བུམ་པ་བཀང་སྟེ་ཆུའི་བྱ་བ་བྱས་ནས་སོང་ངོ་༎ དེ་ནས་ཟན་ཟོས་ནས་དགེ་སློང་གི་དགེ་འདུན་གཙུག་ལག་ཁང་དུ་ལྷགས་པ་དང་། དགེ་སློང་རྣམས་ལ་བསྒྲགས་པ༏་ཚེ་དང་ལྡན་པ་དག་། ཡངས་པ་ཅན་གྱི་དགེ་སློང་དེས་།
 ucchedyam araṇyaṃ bhikṣusthaviro lābhaṣaṭkair bhavati paścimam ||	དགེ་འདུན་གྱི་ནང་ཁྲིམས་དྲལ་ཏོ་༎ དེ་ནས་རྒན་རིམ་ཇི་ལྟ་བ་བཞིན་དུ་འདུད་པ་བྱས་ནས་རིམ་གྱིས་དེའི་དྲུང་དུ་སོན་པ་དང་སྨྲས་པ་། ཚེ་དང་༄༡༨༥བ་ལྡན་པ་སྐབས་ཕྱེ་ཞིག་། ལྟུང་བ་རིས་ལྔ་ལ་སྐབས་ཕྱེའོ་༎ ཁྱོད་ལ་དེ་རིང་ལྟུང་བ་བྱུང་གི་། ལྟུང་བ་ཡང་སླར་ཆོས་བཞིན་དུ་གྱིས་ཤིག་། ལྟུང་བ་མ་མཐོང་ངོ་༎ དགེ་འདུན་གྱིས་ཁྲིམས་སུ་བཅའ་བ་གང་གིས་ཁྲུས་ཀྱི་བུམ་པ་ཆུ་འགྲིབ་པ་དང་། ཆུ་ཉུང་བ་དང་། ཆུ་མེད་པ་མཐོང་ན་། བདག་ཉིད་ཀྱིས་ཆུས་བཀང་སྟེ་། གནས་ཇི་ལྟ་བ་བཞིན་དུ་གཞག་པར་བྱ་བའམ་། དགེ་བསྐོས་ལ་ཚེ་དང་ལྡན་པ་། ཁྲུས་ཀྱི་བུམ་པ་སྟོང་པར་འདུག་གོ་ཞེས་བསྒོ་བར་བྱའོ་༎ བདག་ཉིད་ཀྱིས་ཀྱང་མ་བཀང་ལ་དགེ་བསྐོས་ལ་ཡང་མ་བསྒོ་ན་། དེ་ནི་། མ་གུས་པ་ཡིན་ཏེ་། མ་གུས་པའི་ཕྱིར་དེ་བདག་ཅག་གིས་ལྟུང་བྱེད་ཀྱི་ལྟུང་བ་འཆགས་སུ་གཞུག་གོ་། ཞེས་བཅས་པ་མ་ཡིན་ནམ་། དེས་སྨྲས་པ་། དེ་ཧ་ཅང་སྟོང་པ་མ་ཡིན་ནོ་༎ སྟོང་པར་མ་གྱུར་ཀྱང་རུང་སྟེ་། ཆུ་དེས་ཆུའི་བྱ་བ་བྱེད་མི་ནུས་སོ་༎ དེ་ཅང་མི་སྨྲ་བར་འདུག་གོ་། ཀོའུ་ཤམབིའི་དགེ་སློང་ནི་། ཀོའུ་ཤམབྷི་ན་གཉུག་མ་པ་དང་། འཁོར་མང་པོ་ཡིན་པས་། དེས་དེ་ལ་ནན་གྱིས་གནས་ནས་དབྱུང་བའི་ལས་བྱས་པ་དང་། ཡངས་པ་ཅན་གྱི་དགེ་སློང་རྣམས་འཁྲུགས་པར་གྱུར་ནས་། དེ་ན་ཀོའུ་ཤམབྷིའི་དགེ་སློང་རྣམས་དང་། འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་བར་གྱུར་ཏེ་། འདི་ལྟ་སྟེ་། ལྟུང་བ་བྱུང་ངོ་ཞེའམ་། ལྟུང་བ་མ་བྱུང་ངོ་ཞེའམ་། གནས་ནས་དབྱུང་བ་ཡིན་ཞེའམ་། གནས་ནས་དབྱུང་བ་མ་ཡིན་ནོ་༎ ཞེས་གང་ཡང་ལྟུང་བ་བྱུང་བ་དང་། ལྟུང་བ་མེད་པ་དང་། གནས་ནས་དབྱུང་བ་དང་། ༄༡༨༦ཨ་༌༎ གནས་ནས་དབྱུང་བ་མ་ཡིན་པ་ལ་། གནས་ནས་ཕྱུང་བ་གང་ཡིན་པ་ནི་། ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་ཕྱུང་ངོ་ཞེས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། དེ་ནས་བཅོམ་ལྡན་འདས་ཀྱིས་། གནས་ནས་ཕྱུང་བའི་དགེ་སློང་དང་། གནས་ནས་ཕྱུང་བའི་རྗེས་སུ་ཕྱོགས་པའི་དགེ་སློང་རྣམས་དང་། གནས་ནས་ཕྱུང་བའི་རྗེས་སུ་ཕྱོགས་པའི་ཡང་རྗེས་སུ་ཕྱོགས་པ་རྣམས་ཕོ་ཉས་བཀུག་སྟེ་། འདི་སྐད་ཅེས་བཀའ་སྩལ་ཏོ་༎ དགེ་སློང་དག་། ཁྱེད་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་ནས་འདི་ལྟ་སྟེ་། ལྟུང་བ་བྱུང་ངོ་ཞེའམ་ཞེས་བྱ་བ་ནས་འཁྲུགས་པ་གཞག་པར་འོས་པས་ཞེས་བྱ་བའི་བར་གོང་མ་བཞིན་དུ་སྟེ་། བདེན་ནམ་། བཙུན་པ་མད་ལགས་སོ་༎ དགེ་སློང་དག་། འཐབ་ཀྲོལ་མ་བྱེད་ཅིག་། མཚང་མ་འདྲུ་ཞིག་། མ་རྩོད་ཅིག་། མ་འགྱེད་ཅིག་། གཞན་ཡང་། ངས་གནས་ནས་ཕྱུང་བའི་དགེ་སློང་གི་ཀུན་ཏུ་སྤྱད་པའི་ཆོས་བཅའ་བར་བྱ་སྟེ་། དགེ་སློང་གནས་ནས་ཕྱུང་བས་འདི་སྙམ་དུ་སེམས་བསྐྱེད་པར་བྱའོ་༎ གནས་ནས་འབྱིན་པའི་དགེ་སློང་འདི་ནི་། གདུག་པ་རྣམ་པར་གནོན་པ་། མདོ་སྡེ་འཛིན་པ་། འདུལ་བ་འཛིན་པ་། མ་མོ་འཛིན་པ་ཡིན་ལ་། དེའི་གྲོགས་བྱེད་པའི་དགེ་སློང་མང་པོ་ཡང་གདུག་པ་ཕ་རོལ་གནོན་པ་། མདོ་སྡེ་འཛིན་པ་། འདུལ་བ་འཛིན་པ་། མ་མོ་འཛིན་༄༡༨༦བ་པ་ཡིན་ཏེ་། གལ་ཏེ་བདག་གིས་ལྟུང་བ་ཆོས་བཞིན་སླར་མ་བྱས་ན་། དེས་ན་དགེ་འདུན་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་བས་གནས་པར་འགྱུར་གྱི་། མ་ལ་བདག་གིས་ལྟུང་བ་ཕྱིར་ཆོས་བཞིན་དུ་བྱའོ་༎ གནས་ནས་ཕྱུང་བའི་དགེ་སློང་གི་ཀུན་ཏུ་སྤྱོད་པའི་ཆོས་ཇི་ལྟར་བཅས་པ་བཞིན་ཡང་དག་པར་བླངས་ཏེ་འཇུག་པར་མི་བྱེད་ན་། འགལ་ཚབས་ཅན་དུ་འགྱུར་རོ༏་༏དེ་ནས་བཅོམ་ལྡན་འདས་ཀྱིས་། གནས་ནས་ཕྱུང་བའི་དགེ་སློང་དང་། གནས་ནས་ཕྱུང་བའི་རྗེས་སུ་ཕྱོགས་པའི་དགེ་སློང་རྣམས་དང་། གནས་ནས་ཕྱུང་བའི་རྗེས་སུ་ཕྱོགས་པའི་ཡང་རྗེས་སུ་ཕྱོགས་པ་རྣམས་གཟེངས་བསྟོད་ནས་། གནས་ནས་འབྱིན་པའི་དགེ་སློང་དང་། གནས་ནས་འབྱིན་པའི་རྗེས་སུ་ཕྱོགས་པའི་དགེ་སློང་རྣམས་དང་། གནས་ནས་འབྱིན་པའི་རྗེས་སུ་ཕྱོགས་པའི་ཡང་རྗེས་སུ་ཕྱོགས་པའི་དགེ་སློང་རྣམས་ཕོ་ཉས་བཀུག་སྟེ་། འདི་སྐད་ཅེས་བཀའ་སྩལ་ཏོ་༎ དགེ་སློང་དག་། ཁྱེད་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་ནས་། འདི་ལྟ་སྟེ་། ལྟུང་བ་བྱུང་ངོ་ཞེའམ་ཞེས་བྱ་བ་ནས་གཞག་པར་འོས་པ་ཞེས་བྱ་བའི་བར་གོང་མ་བཞིན་དུ་སྟེ་། བདེན་ནམ་། བཙུན་པ་། མད་ལགས་སོ་༎ དགེ་སློང་དག་། འཐབ་ཀྲོལ་མ་བྱེད་ཅིག་། མཚང་མ་འདྲུ་ཞིག་། མ་རྩོད་ཅིག་། མ་འགྱེད་ཅིག་། གཞན་ཡང་། ངས་གནས་ནས་འབྱིན་པའི་དགེ་སློང་གི་ཀུན་དུ་སྤྱོད་པའི་ཆོས་བཅའ་བར་བྱ་སྟེ་། གནས་ནས་འབྱིན་པའི་༄༡༨༧ཨ་༌༎ དགེ་སློང་གིས་འདི་སྙམ་དུ་སེམས་བསྐྱེད་པར་བྱའོ་༎ གནས་ནས་ཕྱུང་བའི་དགེ་སློང་འདི་ནི་། གདུག་པ་རྣམ་པར་གནོན་པ་། མདོ་སྡེ་འཛིན་པ་དང་། འདུལ་བ་འཛིན་པ་དང་། མ་མོ་འཛིན་པ་ཡིན་ལ་། འདིའི་གྲོགས་བྱེད་པའི་དགེ་སློང་མང་པོ་ཡང་གདུག་པ་རྣམ་པར་གནོན་པ་། མདོ་སྡེ་འཛིན་པ་། འདུལ་བ་འཛིན་པ་། མ་མོ་འཛིན་པ་ཡིན་གྱི་། གལ་ཏེ་བདག་གིས་དེ་ལ་མི་འདོད་པ་གླེང་ངམ་དྲན་པར་བྱས་ན་། དེས་ན་དགེ་འདུན་འཐབ་ཀྲོལ་དང་། རྩོད་པ་དང་། མཚང་འདྲུ་བ་དང་། འགྱེད་པ་བྱུང་བས་གནས་པར་འགྱུར་གྱི་། མ་ལ་བདག་གིས་འདི་ལ་མི་འདོད་པ་གླེང་བར་མི་བྱ་། དྲན་པར་མི་བྱའོ་༎ གནས་ནས་འབྱིན་པའི་དགེ་སློང་གིས་ཀུན་ཏུ་སྤྱོད་པའི་ཆོས་ཇི་ལྟར་བཅས་པ་བཞིན་དུ་ཡང་དག་པར་བླངས་ཏེ་འཇུག་པར་མི་བྱེད་ན་། འགལ་ཚབས་ཅན་དུ་འགྱུར་རོ་༎ བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ན་། འོན་ཀྱང་དགེ་སློང་དེ་རྣམས་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་བས་གནས་ཤིང་། ད་དུང་གསོ་སྦྱོང་ལ་ཡང་གསོ་སྦྱོང་མ་ཡིན་པར་བྱེད་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། དེ་ནས་བཅོམ་ལྡན་འདས་ཀྱིས་གནས་ནས་ཕྱུང་བའི་དགེ་སློང་དང་། གནས་ནས་ཕྱུང་བའི་རྗེས་སུ་ཕྱོགས་པའི་དགེ་སློང་རྣམས་དང་། གནས་ནས་ཕྱུང་བའི་རྗེས་སུ་ཕྱོགས་པའི་ཡང་རྗེས་སུ་ཕྱོགས་པ་རྣམས་ཕོ་ཉས་༄༡༨༧བ་བཀུག་སྟེ་། འདི་སྐད་ཅེས་བཀའ་སྩལ་ཏོ་༎ དགེ་སློང་དག་། ཁྱེད་ལ་ངས་དེ་སྐད་ཅེས་བཀའ་སྩལ་ཀྱང་། འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་བས་གནས་ཤིང་། ད་དུང་གསོ་སྦྱོང་ལ་ཡང་གསོ་སྦྱོང་མ་ཡིན་པར་བྱེད་པ་བདེན་ནམ་། བཙུན་པ་། མད་ལགས་སོ་༎ དགེ་སློང་དག་། འཐབ་ཀྲོལ་མ་བྱེད་ཅིག་། མཚང་མ་འདྲུ་ཞིག་། མ་རྩོད་ཅིག་། མ་འགྱེད་ཅིག་། དགེ་སློང་དག་། ཁྱེད་ཅག་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་ཞིང་གནས་ནས་། ལས་སུ་བྱ་བ་གང་དག་ཡིན་པ་གསོ་སྦྱོང་དང་། དགག་དབྱེ་དང་། གསོལ་བ་དང་། གསོལ་བ་དང་གཉིས་དང་། གསོལ་བ་དང་བཞིའི་ལས་བྱས་པ་རྣམས་མ་བྱས་པ་དང་འཁྲུགས་པར་འགྱུར་ཞིང་། དགེ་སློང་དག་། ཁྱེད་དང་དགེ་སློང་དེ་རྣམས་སུ་དེ་རྣམས་དང་ཁྱེད་དུ་ཐ་དད་དུ་གནས་པར་འགྱུར་རོ་༎ དེ་ཅིའི་ཕྱིར་ཞེ་ན་། དགེ་སློང་དག་། གཉིས་པོ་འདི་དག་ནི་། ཐ་དད་པར་གནས་པ་ཡིན་ཏེ་། གང་ཞིག་བདག་ཉིད་ཀྱིས་བདག་ཉིད་ཐ་དད་པའི་གནས་སུ་བཞག་པ་དང་། གང་ཞིག་དགེ་འདུན་གྱིས་ཆོས་ཀྱིས་བཞག་པའོ་༎ བདག་ཉིད་ཀྱིས་བདག་ཉིད་ཐ་དད་པའི་གནས་སུ་བཞག་པ་གང་ཞེ་ན་། འདི་ལྟ་སྟེ་། དགེ་སློང་། དགེ་སློང་རྣམས་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་ཞིང་ཕྱོགས་དང་ཕྱོགས་གཞན་དུ་གནས་པ་ན་ཆེད་དུ་བསམ་སྟེ་། ཆོས་ཀྱི་ཕྱོགས་ནས་ཆོས་མ་ཡིན་པའི་ཕྱོགས་༄༡༨༨ཨ་༌༎ སུ་འགྲོ་བ་སྟེ་། དེ་ལྟ་བུ་ནི་། བདག་ཉིད་ཀྱིས་བདག་ཉིད་ཐ་དད་པའི་གནས་སུ་བཞག་པ་ཡིན་ནོ་༎ དགེ་འདུན་གྱིས་ཆོས་ཀྱིས་བཞག་པ་གང་ཞེ་ན་། འདི་ལྟ་སྟེ་། དགེ་འདུན་གྱིས་མ་མཐོང་བས་གནས་ནས་ཕྱུང་བ་དང་། ཕྱིར་མི་བྱེད་པ་དང་། སྡིག་པ་ཅན་གྱི་ལྟ་བར་སོང་བ་མི་འདོར་བར་གནས་ནས་དབྱུང་བ་སྟེ་། འདི་ནི་། དགེ་འདུན་གྱིས་ཆོས་ཀྱིས་ཡིན་ནོ་༎ དགེ་སློང་དག་། གཉིས་པོ་འདི་དག་ནི་། མཐུན་པར་གནས་པ་ཡིན་ཏེ་། གཉིས་གང་ཞེ་ན་། གང་ཞིག་བདག་ཉིད་ཀྱིས་བདག་ཉིད་མཐུན་པའི་གནས་སུ་བཞག་པ་དང་། གང་ཞིག་དགེ་འདུན་གྱིས་ཆོས་ཀྱིས་བཞག་པའོ་༎ བདག་ཉིད་ཀྱིས་བདག་ཉིད་མཐུན་པའི་གནས་སུ་བཞག་པ་གང་ཞེ་ན་། འདི་ལྟ་སྟེ་། དགེ་སློང་། དགེ་སློང་རྣམས་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་ཞིང་ཕྱོགས་དང་ཕྱོགས་གཞན་དུ་གནས་པ་ན་། ཆེད་དུ་བསམ་སྟེ་། ཆོས་མ་ཡིན་པའི་ཕྱོགས་ནས་ཆོས་ཀྱི་ཕྱོགས་སུ་འགྲོ་བ་སྟེ་། འདི་ནི་། བདག་ཉིད་ཀྱིས་བདག་ཉིད་མཐུན་པའི་གནས་སུ་བཞག་པ་ཡིན་ནོ་༎ དགེ་འདུན་གྱིས་ཆོས་ཀྱིས་བཞག་པ་གང་ཞེ་ན་། འདི་ལྟ་སྟེ་། དགེ་འདུན་གྱིས་མ་མཐོང་བས་གནས་ནས་ཕྱུང་བ་འབྱིན་པ་དང་། ཕྱིར་མི་བྱེད་པ་དང་། སྡིག་པ་ཅན་གྱི་ལྟ་བར་སོང་བ་མི་འདོར་བ་དང་། གནས་ནས་ཕྱུང་བ་འབྱིན་པ་ནི་། དགེ་འདུན་གྱིས་ཆོས་ཀྱིས་ཡིན་ནོ་༎ དེ་ནས་བཅོམ་ལྡན་འདས་ཀྱིས་། གནས་ནས་ཕྱུང་བའི་༄༡༨༨བ་དགེ་སློང་དང་། གནས་ནས་ཕྱུང་བའི་རྗེས་སུ་ཕྱོགས་པའི་དགེ་སློང་རྣམས་དང་། གནས་ནས་ཕྱུང་བའི་རྗེས་སུ་ཕྱོགས་པའི་ཡང་རྗེས་སུ་ཕྱོགས་པ་རྣམས་གཟེངས་བསྟོད་ནས་གནས་ནས་འབྱིན་པའི་དགེ་སློང་དང་། གནས་ནས་འབྱིན་པའི་རྗེས་སུ་ཕྱོགས་པའི་དགེ་སློང་རྣམས་དང་། གནས་ནས་འབྱིན་པའི་རྗེས་སུ་ཕྱོགས་པའི་ཡང་རྗེས་སུ་ཕྱོགས་པ་རྣམས་ཕོ་ཉས་བཀུག་ནས་། འདི་སྐད་ཅེས་བཀའ་སྩལ་ཏོ་༎ དགེ་སློང་དག་། ངས་དེ་སྐད་ཅེས་བཀའ་སྩལ་ན་། འོན་ཀྱང་ཁྱེད་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་བས་གནས་ཤིང་། ད་དུང་གསོ་སྦྱོང་ལ་ཡང་གསོ་སྦྱོང་མ་ཡིན་པར་བྱེད་པ་བདེན་ནམ་། བཙུན་པ་། མད་ལགས་སོ་༎ ཞེས་བྱ་བ་ནས་བཅོམ་ལྡན་འདས་ཀྱིས་དེ་སྐད་ཅེས་གསུངས་ཀྱང་དགེ་སློང་དེ་རྣམས་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང༏་འགྱེད་པ་བྱུང་བས་གནས་སོ་ཞེས་བྱ་བའི་བར་གོང་མ་བཞིན་དུའོ་༎ ཁྱིམ་བདག་ཅིག་གིས་སངས་རྒྱས་ལ་སོགས་པ་དགེ་འདུན་ཁྱིམ་དུ་གདུགས་ཚོད་ལ་སྤྱན་དྲངས་པ་ལས་། དགེ་སློང་གི་དགེ་འདུན་ནི་། དོང་ངོ་༎ བཅོམ་ལྡན་འདས་ནི་། རྫས་ཀྱིས་བསྒྲུབས་པ་ན་བཞུགས་ཏེ་། བསོད་སྙོམས་ཀྱི་སྐུ་སྐལ་ནོད་པར་མཛད་དོ་༎ སངས་རྒྱས་བཅོམ་ལྡན་འདས་རྣམས་ནི་། རྒྱུ་ལྔས་རྫས་ཀྱིས་བསྒྲུབས་པ་ན་བཞུགས་ཤིང་བསོད་སྙོམས་ཀྱི་སྐུ་སྐལ་ནོད་པར་མཛད་པ་ཡིན་ཞེས་བྱ་བ་ནས་སྐབས་འདིར་ནི་། བཅོམ་ལྡན་འདས་ཉན་ཐོས་རྣམས་འདུལ་བ་ལ་བསླབ་པའི་གཞི་བཅའ་བར་༄༡༨༩ཨ་༌༎ བཞེད་ནས་། རྫས་ཀྱིས་བསྒྲུབས་པ་ན་བཞུགས་ཤིང་བསོད་སྙོམས་ཀྱི་སྐུ་སྐལ་ནོད་པར་མཛད་དོ་ཞེས་བྱ་བའི་བར་གོང་མ་བཞིན་དུའོ་༎ དེ་ན་རྒོལ་བ་དང་ཕྱིར་རྒོལ་བའི་དགེ་སློང་རྣམས་ཟས་ཀྱི་ཕྱིར་ཁྱིམ་གྱི་ནང་དུ་ཞུགས་པ་དང་། འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་བར་གྱུར་ཏེ་། འདི་ལྟ་སྟེ་། ལྟུང་བ་བྱུང་ངོ་ཞེའམ་། ལྟུང་བ་མ་བྱུང་ངོ་༎ ཞེས་བྱ་བ་ནས་གཞག་པར་འོས་པའོ་ཞེས་བྱ་བའི་བར་གོང་མ་བཞིན་དུ་སྟེ་། དེ་ནི་། ཕན་ཚུན་རྡེག་པ་ལ་ཞུགས་སོ་༎ དེ་ནས་དགེ་སློང་བསོད་སྙོམས་ནོད་པས་བསོད་སྙོམས་ཁྱེར་ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས་བསོད་སྙོམས་མཐའ་གཅིག་ཏུ་བཞག་ནས་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་། སྤྱན་སྔར་འདུག་གོ་། ཆོས་ཉིད་ཀྱིས་། སངས་རྒྱས་བཅོམ་ལྡན་འདས་རྣམས་ནི་། བསོད་སྙོམས་ནོད་པའི་དགེ་སློང་ལ་སོ་སོར་ཡང་དག་པར་དགའ་བར་མཛད་པ་འདིས་སོ་སོར་ཡང་དག་པར་དགའ་བར་མཛད་དེ་། དགེ་སློང་ཇི་ག་དགེ་སློང་གི་དགེ་འདུན་ལ་བསོད་པའི་ཁ་ཟས་ཀྱིས་ཚིམ་པར་བྱས་སམ་། ཞེས་གསུངས་པ་ཡིན་པས་། བཅོམ་ལྡན་འདས་ཀྱིས་བསོད་སྙོམས་ནོད་པའི་དགེ་སློང་ལ་སོ་སོ་ཡང་དག་པར་དགའ་བར་མཛད་པ་འདིས་སོ་སོ་ཡང་དག་པར་དགའ་བར་མཛད་དེ་། དགེ་སློང་། ཇི་ག་དགེ་སློང་གི་དགེ་འདུན་ལ་ཁ་ཟས་བསོད་པས་ཚིམ་པར་བྱས་སམ་། བཙུན་པ་མེད་༄༡༨༩བ་པར་དགེ་སློང་གི་དགེ་འདུན་ལ་ཞལ་ཟས་བསོད་པས་ཚིམ་པར་བགྱིས་ན་། འོན་ཀྱང་རྒོལ་བ་དང་། ཕྱིར་རྒོལ་བའི་དགེ་སློང་རྣམས་སྡུམ་པའི་ནང་དུ་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་ནས་འདི་ལྟ་སྟེ་། ལྟུང་བ་བྱུང་ངོ་ཞེའམ་། ཞེས་བྱ་བ་ནས་གཞག་པར་འོས་པ་ཞེས་བྱ་བའི་བར་གོང་མ་བཞིན་དུའོ་༎ དེ་ནི་། ཕན་ཚུན་དུ་རྡེག་པ་ལ་ཞུགས་ལགས་སོ་༎ དེ་ནས་བཅོམ་ལྡན་འདས་ཀྱིས་ཞལ་ཟས་ཀྱི་བྱ་བ་མཛད་ནས་གཙུག་ལག་ཁང་གི་ཕྱི་རོལ་དུ་ཞབས་གཉིས་བཀྲུས་ཏེ་། ནང་དུ་ཡང་དག་པར་འཇོག་གི་ཕྱིར་གཙུག་ལག་ཁང་དུ་ཞུགས་སོ་༎ དེ་ནས་བཅོམ་ལྡན་འདས་དགོངས་ཀ་ནང་དུ་ཡང་དག་འཇོག་ལས་བཞེངས་ནས་དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ་༎ བཞུགས་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་། དགེ་སློང་དག་། ཁྱེད་ཁ་ཟས་ལ་ཁྱིམ་དུ་ཞུགས་པ་ན་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་བར་གྱུར་ནས་། འདི་ལྟ་སྟེ་། ལྟུང་བ་བྱུང་ངོ་ཞེའམ་ཞེས་བྱ་བ་ནས་དེ་ནི་ཕན་ཚུན་དུ་རྡེག་པ་ལ་ཞུགས་སོ་ཞེས་བྱ་བའི་བར་དུ་བདེན་ནམ་། བཙུན་པ་། མད་ལགས་སོ་༎ དགེ་སློང་དག་། འཐབ་ཀྲོལ་མ་བྱེད་ཅིག་། མཚང་མ་འདྲུ་ཞིག་། མ་རྩོད་ཅིག་། མ་འགྱེད་ཅིག་། གཞན་ཡང་། ངས་རྒོལ་བ་དང་ཕྱིར་རྒོལ་བའི་དགེ་སློང་རྣམས་ཁང་པའི་ནང་དུ་འཇུག་པའི་ཀུན་དུ་སྤྱོད་པའི་ཆོས་བཅའ་བར་བྱ་སྟེ་། རྒོལ་བ་དང་། ༄༡༩༠ཨ་༌༎ ཕྱིར་རྒོལ་བའི་དགེ་སློང་རྣམས་ཀྱིས་ཁང་པའི་ནང་དུ་ཞུགས་ནས་གང་དུ་ལུས་ཀྱི་ཀུན་དུ་སྤྱོད་པར་རུང་བ་མ་ཡིན་པ་དེ་ལྟ་བུའི་སྐབས་མི་འབྱུང་བར་སྟན་པར་ཆད་ཡོད་པར་འདུག་པར་བྱའོ་༎ རྒོལ་བ་དང་ཕྱིར་རྒོལ་བའི་དགེ་སློང་རྣམས་ཀྱིས་ཁང་པའི་ནང་དུ་ཞུགས་ནས་ཀུན་དུ་སྤྱོད་པའི་ཆོས་ཇི་ལྟར་བཅས་པ་བཞིན་ཡང་དག་པར་བླངས་ཏེ་འཇུག་པར་མི་བྱེད་ན་། འགལ་ཚབས་ཅན་དུ་འགྱུར་རོ་༎ བཅོམ་ལྡན་འདས་ཀྱིས་དེ་སྐད་ཅེས་གསུངས་ན་། འོན་ཀྱང་དགེ་སློང་རྣམས་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་བས་གནས་པའི་སྐབས་དེ་། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང་། དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་། དགེ་སློང་དག་། འཐབ་ཀྲོལ་མ་བྱེད་ཅིག་། མཚང་མ་འདྲུ་ཞིག་། མ་རྩོད་ཅིག་། མ་འགྱེད་ཅིག་། དགེ་སློང་དག་། ཁྱེད་ཅག་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་བས་གནས་ནས་རྩོད་པ་བྱུང་ཞིང་བྱུང་བ་སྟོན་པའི་བསྟན་པ་ཆོས་འདུལ་བས་དུལ་བར་བྱ་བ་དང་། ཞི་བར་བྱ་བ་དང་། ཉེ་བར་ཞི་བར་བྱ་བའི་གནས་འདི་མེད་དོ་༎ དགེ་སློང་དག་། ཁྱེད་ཅག་འཐབ་ཀྲོལ་མེད་པ་དང་། མཚང་འདྲུ་བ་མེད་པ་དང་། རྩོད་པ་མེད་པ་དང་། འགྱེད་པ་མེད་པར་གྱུར་ཅིང་གནས་ན་རྩོད་པ་བྱུང་ཞིང་བྱུང་བ་སྟོན་པའི་བསྟན་པ་ཆོས་འདུལ་བས་དུལ་བར་བྱ་བ་དང་། ༄༡༩༠བ་ཞི་བར་བྱ་བ་དང་། ཉེ་བར་ཞི་བར་བྱ་བའི་གནས་འདི་ཡོད་དོ་༎ དགེ་སློང་དག་། སྔོན་བྱུང་བ་། ཡུལ་ཀ་ཤིའི་རྒྱལ་པོ་ཚངས་སྦྱིན་ཞེས་བྱ་བ་དང་། ཡུལ་ཀོ་ས་ལའི་རྒྱལ་པོ་རིང་པོ་ལེན་གཉིས་ཕན་ཚུན་རྩོད་པར་གྱུར་ཏེ་། རྒྱས་པར་ནི་། ལུང་བར་མའི་ཏིང་ངེ་འཛིན་དང་ལྡན་པའི་ལེའུ་ལས་རིང་པོ་ལེན་གྱི་མདོ་འབྱུང་བ་བཞིན་ནོ་༎ དེ་རྣམས་ཀྱིས་འདི་སྐད་ཅེས་སྨྲས་ཏེ་། བཅོམ་ལྡན་འདས་ཀྱིས་འདི་སྐད་ཅེས་། ཚངས་སྦྱིན་རྒ་བ་སྡུག་བསྔལ་ཏེ་༎ ནོར་རྣམས་ཡོངས་སུ་གཏུགས་པ་དང་༎ གཉེན་རྣམས་ཀྱང་ནི་མ་མཐོང་དང་། ཡུལ་གཞན་ཤི་བ་སྡུག་བསྔལ་ལོ་༎ ཞེས་བཀའ་སྩལ་པ་ཞིག་ཀྱང་མཆིས་སོ་༎ དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་དེ་བཀའ་སྩལ་པ་། ཚིག་མི་མཐུན་ལ་ཕྱོགས་མཉམ་ཡང་༎ འདི་གཙོ་མིན་ཞེས་སེམས་བྱེད་པ་༎ དགེ་འདུན་དབྱེ་བར་གྱུར་ན་ཀོ་། མཐུ་ཆུང་ཅུང་ཟད་ཅིས་མི་བསམ་༎ སྲོག་ཆགས་རུས་པ་གཅོག་པ་དང་༎ རྟ་དང་བ་ལང་ནོར་འཕྲོག་དང་༎ ཡུལ་འཁོར་ཕུང་བར་བྱས་རྣམས་ཀྱང་༎ འདུམ་པར་འགྱུར་བ་ཉིད་ཡོད་ན་༎ ཆོས་འདི་རྣམ་པར་ཤེས་གྱུར་པ་༎ ཁྱེད་ཅག་ཅི་ཡི་ཕྱིར་མི་འགྱུར་། སྤྱོད་ཡུལ་སྟོན་པར་བྱེད་པའི་གསུང་༎ ཆགས་ལས་ལྡོག་པ་ལྷུར་ལེན་པ་༎ བརྟགས་ན་མཁས་པར་སྣང་བ་ནི་༎ གང་ལ་རྩོད་པ་དེ་མ་ཤེས་༎ གཞན་དག་བདག་ཅག་འདི་ལ་ནི་༎ བརྩོན་ཞེས་བྱ་བར་མི་ཤེས་ཀྱི་༎ གང་དག་གིས་ནི་འདི་ཤེས་པ་༎ དེ་ལ་གཟུ་བོ་མི་༄༡༩༡ཨ་༌༎ དགོས་སོ་༎ བདག་སྤྱོས་བདག་ལ་ཁ་བྱས་དང་༎ བདག་རྒྱལ་བདག་ནི་ཕམ་གྱུར་པ་༎ དེ་ལ་གང་དག་འཁོན་འཛིན་པ་༎ དེ་དག་ཤ་འཁོན་ཞི་མི་འགྱུར་༎ བདག་སྤྱོས་བདག་ལ་ཁ་བྱས་དང་༎ བདག་རྒྱལ་བདག་ནི་ཕམ་གྱུར་པ་༎ དེ་ལ་གང་དག་འཁོན་མི་འཛིན་༎ དེ་དག་ཤ་འཁོན་ཞི་བར་འགྱུར་༎ འཁོན་དུ་འཛིན་པས་ཤ་འཁོན་དག་། འདིར་ནི་གཞན་ཡང་ཞི་མི་འགྱུར་༎ བཟོད་པས་ཤ་འཁོན་ཞི་འགྱུར་བ་༎ འདི་ནི་ག-ཡུང་དྲུང་ཆོས་ཡིན་ནོ་༎ འཁོན་དུ་འཛིན་པས་ཤ་འཁོན་ནམ་ཡང་ཞི་མི་འགྱུར་༎ འཁོན་དུ་འཛིན་མེད་རྣམས་ཀྱི་ཤ་འཁོན་ཞི་བར་འགྱུར་༎ འཁོན་ལ་ཆགས་པ་ལུས་ཅན་རྣམས་ལ་ཕན་མི་འགྱུར་༎ དེ་ལྟ་བས་ན་མཁས་པ་འཁོན་དུ་འཛིན་མི་བྱེད་། གལ་ཏེ་གྲོགས་པོ་འགྲུས་སྐྱོང་ལྷན་ཅིག་སྤྱོད་པ་དང་༎ ལེགས་པར་གནས་པ་བརྟན་པ་རྙེད་པར་གྱུར་ན་ནི་༎ ཟག་པར་འགྱུར་བ་ཐམས་ཅད་ཟིལ་གྱིས་མནན་བྱས་ནས་༎ དེ་དང་ཡིད་དགའ་དྲན་དང་ལྡན་ཞིང་སྤྱད་པར་བྱ་༎ གལ་ཏེ་གྲོགས་པོ་འགྲུས་སྐྱོང་ལྷན་ཅིག་སྤྱོད་པ་དང་༎ ལེགས་པར་གནས་པ་བརྟན་པ་རྙེད་པར་མ་གྱུར་ན་༎ རྒྱལ་པོས་ཡུལ་འཁོར་རྒྱ་ཆེན་སྤངས་པར་གྱུར་བ་བཞིན་༎ གཅིག་པུར་འདུག་པར་བྱ་ཞིང་སྡིག་པ་རྣམས་མི་བྱ་༎ གལ་ཏེ་བཙལ་ཏེ་བདག་འདྲ་བའམ་༎ ལྷག་པར་རྙེད་པར་མ་གྱུར་ན་༎ བྱིས་པ་སྟོངས་མོར་འགྱུར་མེད་པས་༎ གཅིག་པུར་སྤྱད་པ་བརྟན་༄༡༩༡བ་པར་སྤྱད་༎ གཅིག་པུ་སྤྱོད་པ་ལེགས་འགྱུར་གྱི་༎ བྱིས་པ་བསྟངས་པ་ལེགས་མིན་པས་༎ མ་ཏང་དགོན་པའི་གླང་ཆེན་ལྟར་༎ སེམས་ལས་བསྙུངས་ཏེ་གཅིག་པུས་སྤྱད་༎ དེ་སྐད་ཅེས་བཀའ་སྩལ་པ་དང་། ཀོའུ་ཤམབྷིའི་དགེ་སློང་གིས་། བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཅོམ་ལྡན་འདས་ནི་། ཆོས་ཀྱི་རྗེ་ལགས་༎ བདེ་བར་གཤེགས་པ་ནི་། ཆོས་ཀྱི་རྗེ་ལགས་ན་། འདི་རྣམས་བདག་ཅག་ལ་ཚིག་ངན་པ་དང་། མི་སྙན་པ་མཆི་ན་། བདག་ཅག་གིས་དེ་རྣམས་ལ་ཅིའི་སླད་དུ་བཟོད་པར་བགྱི་ལགས་། དེ་ནས་བཅོམ་ལྡན་འདས་ཀྱིས་དགེ་སློང་དེ་རྣམས་ཀྱི་སྤྱོད་ཚུལ་དང་ལོག་པར་སྒྲུབ་པ་དེས་། ཐུགས་མི་དགྱེས་ཤིང་ཐུགས་ལ་མ་བབ་པས་དེ་ཉིད་ནས་རྫུ་འཕྲུལ་གྱིས་ནམ་མཁའ་ལ་གཤེགས་ཏེ་མཉན་ཡོད་གང་ན་བ་དེར་རྒྱུ་ཞིང་གཤེགས་། རིམ་གྱིས་རྒྱུ་ཞིང་གཤེགས་པ་དང་མཉན་ཡོད་དུ་བྱོན་ནས་། མཉན་ཡོད་ཀྱི་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ་༎ བཅོམ་ལྡན་འདས་དེར་གཤེགས་པ་དང་། ཀོའུ་ཤམབྷིའི་དགེ་སློང་རྣམས་དང་ཡངས་པ་ཅན་གྱི་དགེ་སློང་རྣམས་འདི་ལྟ་བུའི་སྤྱོད་ལམ་དུ་གྱུར་ཏེ་། སྔ་དྲོ་ནི་། ཟས་ཀྱི་ཕྱིར་བསོད་སྙོམས་ལ་འཇུག་། ཟས་ཀྱི་འོག་ཏུ་ནི་། སྒོ་བཅད་ནས་འཐབ་མོ་འགྱེད་པར་གྱུར་ཏོ་༎ དེ་རྣམས་ཀྱི་ཚུལ་དང་། སྤྱོད་པ་དང་། ལོག་པར་སྒྲུབ་པ་དེས་ལོ་བཅུ་གཉིས་འདས་སོ་༎ ཀོའུ་ཤམབྷིའི་བྲམ་ཟེ་༄༡༩༢ཨ་༌༎ དང་ཁྱིམ་བདག་རྣམས་འདུན་ཁང་དུ་འདུས་ནས་ཕན་ཚུན་གྲོས་བྱ་བར་བརྩམས་པ་། ཤེས་ལྡན་དག་། བདག་ཅག་ནི་། བཅོམ་ལྡན་འདས་ལ་ན་བཟའ་ཆོས་གོས་དང་། བསོད་སྙོམས་དང་། གཟིམས་ཆ་དང་། སྙུན་དཔྱད་ཀྱི་རྐྱེན་སྨན་དང་། ཡོ་བྱད་རྣམས་དབུལ་བར་ཤིན་ཏུ་དད་ན་། འོན་ཀྱང་བཅོམ་ལྡན་འདས་ཀྱིས་སྤྱོད་ཡུལ་འདི་ལོ་བཅུ་གཉིས་ཀྱི་བར་དུ་སྤངས་ཏེ་། ད་དུང་ཡང་མ་བྱོན་ནོ་༎ ཁ་ཅིག་གིས་སྨྲས་པ་། ཤེས་ལྡན་དག་། བཅོམ་ལྡན་འདས་འདིར་གཤེགས་པར་ག་ལ་འགྱུར་། འདི་ན་ད་ལྟར་ཀོའུ་ཤམབྷིའི་དགེ་སློང་རྣམས་ཀྱི་ཚུལ་དང་། སྤྱོད་པ་དང་། ལོག་པར་སྒྲུབ་པ་འདི་ལྟ་བུར་བྱེད་དེ་། སྔ་དྲོ་ཟས་ཀྱི་ཕྱིར་བསོད་སྙོམས་ལ་ཞུགས་ལ་། ཟས་ཀྱི་འོག་ཏུ་སྒོ་བཅད་ནས་འཐབ་མོ་འགྱེད་དོ༏་༏ཁ་ཅིག་གིས་སྨྲས་པ་། ཤེས་ལྡན་དག་། དེ་རྣམས་ལ་ཉེས་པ་ཡོད་པ་མ་ཡིན་གྱི་། འོན་ཀྱང་བདག་ཅག་གིས་ལན་ཏེ་། བདག་ཅག་གིས་དེ་རྣམས་ལ་བསོད་སྙོམས་བྱིན་པའམ་། ཚིག་སྨྲས་པས་སོ་༎ ཚུར་བདག་ཅག་གིས་ཁྲིམས་ཤིག་བཅས་ལ་གཞག་སྟེ་། སུས་ཀྱང་དེ་རྣམས་ལ་བསོད་སྙོམས་མི་སྦྱིན་ཞིང་ཚིག་ཀྱང་མི་སྨྲའོ་ཞེས་དེ་རྣམས་ཀྱིས་ཁྲིམས་སུ་བཅས་ནས་བཞག་གོ་། དེ་ནས་ཕྱི་དེ་ཀོའུ་ཤམབྷིའི་དགེ་སློང་རྣམས་བསོད་སྙོམས་ལ་ཞུགས་པ་དང་། སུས་ཀྱང་མ་སྨྲས་ལ་བསོད་སྙོམས་ཀྱང་མ་བྱིན་ཏེ་། དེ་༄༡༩༢བ་རྣམས་ཇི་ལྟར་ལྷུང་བཟེད་བཀྲུས་པ་ཉིད་ཀྱིས་བསོད་སྙོམས་ལ་ཞུགས་པ་དེ་ལྟར་བཀྲུས་པ་ཉིད་ཀྱིས་སྒོར་བྱུང་སྟེ་། བསོད་སྙོམས་གཅིག་ཀྱང་མ་རྙེད་དོ་༎ དེ་ནས་དེ་རྣམས་འདུས་ནས་ཀོའུ་ཤམབྷིའི་བྲམ་ཟེ་དང་ཁྱིམ་བདག་རྣམས་ལ་སྨྲས་པ་། ཤེས་ལྡན་དག་། རེ་ཞིག་ནོར་ཟད་པར་གྱུར་ན་བསོད་སྙོམས་མི་སྟེར་བ་ནི་། རིགས་ན་། བདག་ཅག་གིས་ཉེས་པ་ཅི་བྱས་ན་། ཚིག་ཀྱང་མི་སྟེར་། དེ་རྣམས་ཀྱིས་སྨྲས་པ་། གང་དག་གིས་ཚུལ་དང་། སྤྱོད་པ་དང་། ལོག་པར་སྒྲུབ་པས་སྟོན་པ་ཐུགས་མི་དགྱེས་ཤིང་ཐུགས་ལ་མ་བབ་ན་། སྟེང་གི་ནམ་མཁའ་ལས་གཤེགས་ཏེ་ལོ་བཅུ་གཉིས་འདས་ན་། ད་དུང་ཡང་སླར་མ་གཤེགས་པར་ཁྱེད་ཅག་ཀྱང་ཤའཀྱའི་སྲས་ཀྱི་དགེ་སྦྱོང་ཡིན་པར་བདག་ཉིད་ཁས་འཆེའམ་། དེ་རྣམས་ཅང་མི་སྨྲ་བར་འཁོད་ནས་། དེ་རྣམས་ཀྱི་དྲུང་ནས་དོང་སྟེ་སྨྲས་པ་། ཚེ་དང་ལྡན་པ་དག་། དེ་རྣམས་ཀྱིས་བདག་ཅག་བརྒྱད་པ་ནི་། ཐོག་ཏུ་བབ་སྟེ་། གང་ཞིག་ས་ལ་འགྱེལ་བ་དེ་། དེ་ཉིད་ལ་བརྟེན་ཏེ་ལྡང་བས་མདོར་ན་མཉན་ཡོད་དུ་དོང་ལ་། བཅོམ་ལྡན་འདས་དང་དགེ་སློང་གི་དགེ་འདུན་ལ་བཟོད་པ་གསོལ་ལོ་༎ དེ་ནས་ཀོའུ་ཤམབྷིའི་དགེ་སློང་རྣམས་དེ་ཉིད་ཀྱི་ནུབ་མོ་འདས་པས་། ལྷུང་བཟེད་དང་ཆོས་གོས་ཁྱེར་ཏེ་ཀོའུ་ཤམབྷིར་མ་ཞུགས་པར་མཉན་ཡོད་གང་ན་བ་དེར་རྒྱུ་ཞིང་དོང་ངོ་༎ ཚེ་དང་ལྡན་པ་ཀུན་དགའ་བོས་། ཀོའུ་ཤམབྷིའི་དགེ་སློང་འཐབ་ཀྲོལ་བྱེད་པ་། མཚང་འདྲུ་བར་བྱེད་པ་། རྩོད་པར་བྱེད་པ་། འགྱེད་པར་བྱེད་པ་། རྩོད་པའི་༄༡༩༣ཨ་༌༎ གཞི་བྱེད་པ་རྣམས་འོང་ངོ་ཞེས་ཐོས་ནས་། གང་དག་གིས་བཅོམ་ལྡན་འདས་ཐུགས་ཕྱུང་བར་བགྱིས་ཏེ་འདིར་གཤེགས་པ་དེ་དག་ངོ་ཚ་མེད་པས་མཐོ་འཚམ་པའི་ཕྱིར་བདག་ཅག་ལ་གླེང་བར་འགྱུར་གྱི་། མ་ལ་བདག་གིས་བཅོམ་ལྡན་འདས་ལ་གསོལ་ལོ་སྙམ་དུ་བསམ་ནས་། བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ་། ཕྱོགས་གཅིག་ཏུ་འདུག་ནས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། བདག་གིས་ཀོའུ་ཤམབྷིའི་དགེ་སློང་འཐབ་ཀྲོལ་བགྱིད་པ་། མཚང་འདྲུ་བར་བགྱིད་པ་། རྩོད་པར་བགྱིད་པ་། འགྱེད་པར་བགྱིད་པ་། རྩོད་པའི་གཞི་བགྱིད་པ་རྣམས་འདིར་མཆིའོ་༎ ཞེས་ཐོས་ལགས་། གང་དག་གིས་བཅོམ་ལྡན་འདས་ཐུགས་ཕྱུང་བར་བགྱིས་ཏེ་འདིར་བྱོན་པ་དེ་དག་ངོ་ཚ་མ་མཆིས་པས་མཐོ་འཚམ་པ་ཉིད་དུ་བདག་ཅག་ལ་གླེང་བར་བགྱིད་། དྲན་པར་བགྱིད་ན་། དེ་རྣམས་ལ་བདག་ཅག་གིས་ཇི་ལྟར་བསྒྲུབ་པར་བགྱི་། ཀུན་དགའ་བོ་། དེ་དག་ལ་དགེ་སློང་རྣམས་ཀྱིས་ལག་བརྡས་གནས་མལ་ཐ་མ་ཞིག་བསྟན་པ་མ་གཏོགས་པར་གཏམ་འདྲེ་བར་མི་བྱ་། ཕེབས་པར་སྨྲ་བར་མི་བྱ་། བལྟ་བར་མི་བྱ་། རྣམ་པར་བལྟ་བར་མི་བྱ་། གལ་ཏེ་བདག་ཅག་ནི་། རྒན་ན་། ཅིའི་ཕྱིར་གནས་མལ་གྱི་ཐ་མ་སྦྱིན་ཞེས་སྨྲ་ན་། གང་དག་གིས་ཚུལ་དང་། ༄༡༩༣བ་སྤྱོད་པ་དང་། ལོག་པར་སྒྲུབ་པས་། སྟོན་པ་ཐུགས་མི་དགྱེས་ཤིང་ཐུགས་ལ་མ་བབ་ནས་འདིར་གཤེགས་ཤིང་ཁྱོད་ཤའཀྱའི་སྲས་ཀྱི་དགེ་སྦྱོང་ཡིན་པར་བདག་ཉིད་ཁས་འཆེའམ་། སྟོན་པ་ཐུགས་རྗེ་ཅན་དེས་འདི་གནང་བ་ཉིད་ཀྱང་ཁྱེད་དབང་བར་མི་འགྱུར་རོ་༎ ཞེས་སྨྲོས་ཤིག་། སྐྱེ་རྒུའི་བདག་མོ་ཆེན་མོ་གོའུ་ཏ་མིས་། ཀོའུ་ཤམབྷིའི་དགེ་སློང་འཐབ་ཀྲོལ་བྱེད་པ་མཚང་འདྲུ་བར་བྱེད་པ་། རྩོད་པར་བྱེད་པ་། འགྱེད་པར་བྱེད་པ་། རྩོད་པའི་གཞི་བྱེད་པ་རྣམས་འོང་ངོ་༎ ཞེས་ཐོས་སོ་༎ ཐོས་ནས་ཀྱང་དེ་འདི་སྙམ་དུ་སེམས་ཏེ་། སོང་ལ་དེ་རྣམས་ལ་བདག་གིས་ཇི་ལྟར་བསྒྲུབ་པར་བྱ་། བཅོམ་ལྡན་འདས་ལ་ཞུའོ་སྙམ་ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ་། ཕྱོགས་གཅིག་ཏུ་འདུག་ནས་བཅོམ་ལྡན་འདས་ལ་སྐྱེ་རྒུའི་བདག་མོ་ཆེན་མོ་གོའུ་ཏ་མིས་། འདི་སྐད་ཅེས་གསོལ་ཏོ་༎ བཙུན་པ་། བདག་གིས་ཀོའུ་ཤམབྷིའི་དགེ་སློང་འཐབ་ཀྲོལ་བགྱིད་པ་། མཚང་འདྲུ་བར་བགྱིད་པ་། རྩོད་པར་བགྱིད་པ་། འགྱེད་པར་བགྱིད་པ་། རྩོད་པའི་གཞི་བགྱིད་པ་རྣམས་མཆིའོ་༎ ཞེས་ཐོས་ལགས་ན་། བདག་གིས་དེ་རྣམས་ལ་ཇི་ལྟར་བསྒྲུབ་པར་བགྱི་། གོའུ་ཏ་མི་ཁྱོད་ཀྱིས་། ཀོའུ་ཤམབྷིའི་དགེ་སློང་རྣམས་ལ་འཁོར་གྱི་གཙོ་བོ་ཡིན་པས་མཐོང་མ་ཐག་ཏུ་སྟན་དོར་བ་མ་གཏོགས་པར་གཏམ་འདྲེ་བར་མི་བྱ་། ཕེབས་པར་སྨྲ་བར་མི་བྱ་། བལྟ་བར་མི་བྱ་། རྣམ་པར་༄༡༩༤ཨ་༌༎ བལྟ་བར་མི་བྱའོ་༎ ཁྱིམ་བདག་མགོན་མེད་ཟས་སྦྱིན་གྱིས་། ཀོའུ་ཤམབྷིའི་དགེ་སློང་འཐབ་ཀྲོལ་བྱེད་པ་། མཚང་འདྲུ་བར་བྱེད་པ་། རྩོད་པར་བྱེད་པ་། འགྱེད་པར་བྱེད་པ་། རྩོད་པའི་གཞི་བྱེད་པ་རྣམས་འོང་ངོ་༎ ཞེས་ཐོས་སོ་༎ ཐོས་ནས་ཀྱང་འདི་སྙམ་དུ་སེམས་ཏེ་། སོང་ལ་བདག་གིས་དེ་རྣམས་ལ་ཇི་ལྟར་བསྒྲུབ་པར་བྱ་། བཅོམ་ལྡན་འདས་ལ་ཞུའོ་༎ སྙམ་དུ་བསམ་ནས་། བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་། ཕྱོགས་གཅིག་ཏུ་འདུག་གོ་། ཕྱོགས་གཅིག་ཏུ་འདུག་ནས་། ཁྱིམ་བདག་མགོན་མེད་ཟས་སྦྱིན་གྱིས་། བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། བདག་གིས་ཀོའུ་ཤམབྷིའི་དགེ་སློང་འཐབ་ཀྲོལ་བགྱིད་པ་། མཚང་འདྲུ་བར་བགྱིད་པ་། རྩོད་པར་བགྱིད་པ་། འགྱེད་པར་བགྱིད་པ་། རྩོད་པའི་གཞི་བགྱིད་པ་རྣམས་མཆིའོ་༎ ཞེས་ཐོས་ལགས་ན་། བདག་གིས་དེ་རྣམས་ལ་ཇི་ལྟར་བསྒྲུབ་པར་བགྱི་། ཁྱིམ་བདག་། ཁྱོད་ཀྱིས་ཀོའུ་ཤམབྷིའི་དགེ་སློང་རྣམས་ལ་སྦྱིན་པ་དང་། མི་མཐུན་པ་མེད་པས་བསོད་སྙོམས་ནི་སྦྱིན་གྱི་། གཏམ་འདྲི་བར་མི་བྱ་། ཕེབས་པར་སྨྲ་བར་མི་བྱ་། བལྟ་བར་མི་བྱ་། རྣམ་པར་བལྟ་བར་མི་བྱའོ་༎ དེ་ནས་ཀོའུ་ཤམབྷིའི་དགེ་སློང་རྣམས་རིམ་གྱིས་མཉན་ཡོད་དུ་ཕྱིན་ནས་དེར་ལྷུང་བཟེད་དང་། ཆོས་གོས་མཁོས་སུ་ཕབ་སྟེ་། རྐང་པ་༄༡༩༤བ་བཀྲུས་ནས་དྲིས་པ་། གནས་མལ་འགྱེད་པ་སུ་ཡིན་། ཕྱག་ཚང་དག་གིས་སྨྲས་པ་། འཕགས་པ་ཀུན་དགའ་བོ་ལགས་སོ་༎ ཚེ་དང་ལྡན་པ་ཀུན་དགའ་བོ་གང་ན་བ་དེར་སོང་སྟེ་། ཕྱིན་ན་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་སྨྲས་སོ་༎ ཚེ་དང་ལྡན་པ་ཀུན་དགའ་བོས་བདག་ཅག་ལ་གནས་མལ་བྱིན་ཅིག་། ཚེ་དང་ལྡན་པ་ཀུན་དགའ་བོས་དེ་རྣམས་ལ་ལག་བརྡས་གནས་མལ་ཐ་མ་ཞིག་བསྟན་པར་བརྩམས་པ་དང་། དེ་རྣམས་ཀྱིས་སྨྲས་པ་། ཚེ་དང་ལྡན་པ་ཀུན་དགའ་བོ་། བདག་ཅག་རྒན་པ་ཡིན་ན་། ཅིའི་ཕྱིར་བདག་ཅག་ལ་གནས་མལ་ཐ་མ་དག་སྦྱིན་། དེ་སྨྲས་པ་། ཁྱེད་ཅག་ཀྱང་ཤའཀྱའི་སྲས་ཀྱི་དགེ་སློང་ཡིན་པར་ཞེས་བྱ་བ་ནས་། དེ་ཡང་ཁྱེད་དབང་བར་མི་འགྱུར་རོ་ཞེས་བྱ་བའི་བར་གོང་མ་བཞིན་དུའོ་༎ དེ་རྣམས་ཡིད་ཆད་ཅིང་སྡུག་བསྔལ་བས་མཚན་མོ་འདའ་བར་བྱེད་དོ་༎ དེ་ནས་གནས་ནས་ཕྱུང་བའི་དགེ་སློང་གིས་ནམ་གྱི་ཆ་སྨད་ཀྱི་དུས་སུ་རང་གི་རྒྱུད་ལ་བརྟགས་ནས་དེ་འདི་སྙམ་དུ་སེམས་ཏེ་། བདག་ཅག་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་ནས་འདི་ལྟ་སྟེ་། ལྟུང་བ་བྱུང་ངོ་ཞེའམ་། ལྟུང་བ་མ་བྱུང་ངོ་ཞེའམ་། གནས་ནས་དབྱུང་བ་ཡིན་ནོ་ཞེའམ་། གནས་ནས་དབྱུང་བ་མ་ཡིན་ནོ་ཞེས་བྱ་བ་བདག་ནི་ལྟུང་བ་མ་བྱུང་བ་མ་ཡིན་ཏེ་། ལྟུང་བ་བྱུང་བ་ཡིན་ཞིང་གནས་ནས་མི་དབྱུང་བ་མ་ཡིན་ཏེ་། གནས་ནས་དབྱུང་བ་ཡིན་ལ་། གནས་ནས་ཕྱུང་བ་གང་ཡིན་པ་དེ་ཡང་ཆོས་དང་མཐུན་༄༡༩༥ཨ་༌༎ པའི་ལས་མི་འཁྲུགས་པ་གཞག་པར་མི་འོས་པས་ཕྱུང་གི་། མ་ལ་བདག་གིས་མཐུན་པའི་སྡུམ་བྱའོ་༎ སྙམ་དུ་བསམ་ནས་། ནང་པར་སྔར་ལངས་ཏེ་གནས་ནས་ཕྱུང་བའི་རྗེས་སུ་ཕྱོགས་པའི་དགེ་སློང་རྣམས་དང་། གནས་ནས་ཕྱུང་བའི་རྗེས་སུ་ཕྱོགས་པའི་ཡང་རྗེས་སུ་ཕྱོགས་པ་རྣམས་གང་ན་བ་དེར་སོང་སྟེ་ཕྱིན་ནས་། གནས་ནས་ཕྱུང་བའི་རྗེས་སུ་ཕྱོགས་པའི་དགེ་སློང་རྣམས་དང་གནས་ནས་ཕྱུང་བའི་རྗེས་སུ་ཕྱོགས་པའི་ཡང་རྗེས་སུ་ཕྱོགས་པ་རྣམས་ལ་འདི་སྐད་ཅེས་སྨྲས་སོ་༎ ཚེ་དང་ལྡན་པ་དག་འདིར་མདང་སུམ་ནམ་གྱི་ཆ་སྨད་ཀྱི་དུས་སུ་བདག་གིས་རང་གི་རྒྱུད་ལ་བརྟགས་ནས་འདི་སྙམ་དུ་སེམས་ཏེ་། གླེང་གཞི་གང་ལས་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་ནས་འདི་ལྟ་སྟེ་ལྟུང་བ་བྱུང་ངོ་ཞེའམ་། ལྟུང་བ་མ་བྱུང་ངོ་ཞེའམ་། གནས་ནས་དབྱུང་བ་ཡིན་ནོ་ཞེའམ་། གནས་ནས་དབྱུང་བ་མ་ཡིན་ནོ་ཞེས་བྱ་བ་། བདག་ནི་ལྟུང་བ་མ་བྱུང་བ་མ་ཡིན་ཏེ་། ལྟུང་བ་བྱུང་བ་ཡིན་ཞིང་། གནས་ནས་མ་དབྱུང་བ་མ་ཡིན་ཏེ་། གནས་ནས་དབྱུང་བ་ཡིན་ལ་། གནས་ནས་ཕྱུང་བ་གང་ཡིན་པ་ཡང་ཆོས་དང་མཐུན་པའི་ལས་མི་འཁྲུགས་པ་། གཞག་པར་མི་འོས་པས་ཕྱུང་གི་། མ་ལ་བདག་གིས་མཐུན་པར་སྡུམ་བྱའོ་༎ སྙམ་ན་། ཁྱེད་ཅག་ཅི་སྨྲ་། དེ་རྣམས་ཀྱིས་སྨྲས་པ་། ལེགས་ཀྱི་། དེ་བཞིན་དུ་བགྱིའོ་༎ དེ་ནས་གནས་༄༡༩༥བ་ནས་ཕྱུང་བའི་དགེ་སློང་དང་། གནས་ནས་ཕྱུང་བའི་རྗེས་སུ་ཕྱོགས་པའི་དགེ་སློང་རྣམས་དང་། གནས་ནས་ཕྱུང་བའི་རྗེས་སུ་ཕྱོགས་པའི་ཡང་རྗེས་སུ་ཕྱོགས་པའི་དགེ་སློང་རྣམས་། གནས་ནས་འབྱིན་པའི་དགེ་སློང་དང་། གནས་ནས་འབྱིན་པའི་རྗེས་སུ་ཕྱོགས་པའི་དགེ་སློང་རྣམས་དང་། གནས་ནས་འབྱིན་པའི་རྗེས་སུ་ཕྱོགས་པ་རྣམས་གང་ན་བ་དེར་དོང་སྟེ་ཕྱིན་ནས་། གནས་ནས་འབྱིན་པའི་དགེ་སློང་དང་། གནས་ནས་འབྱིན་པའི་རྗེས་སུ་ཕྱོགས་པའི་དགེ་སློང་རྣམས་དང་། གནས་ནས་འབྱིན་པའི་རྗེས་སུ་ཕྱོགས་པའི་དགེ་སློང་རྣམས་ལ་འདི་སྐད་ཅེས་སྨྲས་སོ་༎ ཚེ་དང་ལྡན་པ་དག་། འདིར་མདང་སུམ་ནམ་གྱི་ཆ་སྨད་ཀྱི་དུས་སུ་བདག་གིས་རང་གི་རྒྱུད་ལ་བརྟགས་ནས་འདི་སྙམ་དུ་སེམས་ཏེ་། གླེང་གཞི་གང་བས་འཐབ་ཀྲོལ་དང་། མཚང་འདྲུ་བ་བྱུང་ནས་ཞེས་བྱ་བ་ནས་འདུམ་པར་སྡུམ་བྱ་བར་སེམས་ན་ཞེས་བྱ་བའི་བར་གོང་མ་བཞིན་དུ་སྟེ་། ཁྱེད་ཅག་ཅི་སྨྲ་། དེ་རྣམས་ཀྱིས་སྨྲས་པ་། ལེགས་ཀྱི༏་དེ་བཞིན་དུ་བྱའོ་༎ དེ་ནས་གནས་ནས་ཕྱུང་བའི་དགེ་སློང་དང་། གནས་ནས་ཕྱུང་བའི་རྗེས་སུ་ཕྱོགས་པའི་དགེ་སློང་རྣམས་དང་། གནས་ནས་ཕྱུང་བའི་རྗེས་སུ་ཕྱོགས་པའི་ཡང་རྗེས་སུ་ཕྱོགས་པ་རྣམས་དང་། གནས་ནས་འབྱིན་པའི་དགེ་སློང་དང་། གནས་ནས་འབྱིན་པའི་རྗེས་སུ་ཕྱོགས་པའི་དགེ་སློང་རྣམས་དང་། གནས་ནས་འབྱིན་པའི་རྗེས་སུ་ཕྱོགས་༄༡༩༦ཨ་༌༎ པའི་ཡང་རྗེས་སུ་ཕྱོགས་པ་རྣམས་། བཅོམ་ལྡན་འདས་གང་ན་བ་དེར་དོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་། ཕྱོགས་གཅིག་ཏུ་འཁོད་དོ་༎ ཕྱོགས་གཅིག་ཏུ་འཁོད་ནས་། གནས་ནས་ཕྱུང་བའི་དགེ་སློང་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། འདིར་མདང་སུམ་ནམ་གྱི་ཆ་སྨད་ཀྱི་དུས་སུ་བདག་གིས་རང་གི་རྒྱུད་ལ་བརྟགས་ནས་འདི་སྙམ་དུ་སེམས་ཏེ་ཞེས་བྱ་བ་ནས་མཐུན་པར་སྡུམ་བགྱི་བར་ཞེས་བྱ་བའི་བར་གོང་མ་བཞིན་དུ་སྟེ་། བདག་གིས་དགེ་སློང་འདི་དག་ཐམས་ཅད་ལ་མཐུན་པར་བགྱི་བ་སྤྲོ་བར་བགྱིས་ལགས་སོ་སྟེ་། ༎ བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ལེགས་སོ་ལེགས་སོ་༎ གང་ཞིག་དགེ་སློང་རྣམས་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་བས་གནས་ཤིང་། ཕྱོགས་དང་ཕྱོགས་གཞན་ལ་གནས་པ་རྣམས་ཀྱི་སྡུམ་བྱེད་པ་དེ་ནི་། བསོད་ནམས་མང་པོ་། ཚད་མེད་པ་། གྲངས་མེད་པ་། གཞལ་དུ་མེད་པར་སྐྱེད་པར་འགྱུར་རོ་༎ གང་འགའ་ཞིག་གིས་སྐྲ་དུམ་བུ་བརྒྱར་གཏུབས་པ་ཐོག་མ་དང་ཐོག་མར་སྦྱོར་བ་བྱེད་པ་དེ་བཞིན་དུ་གང་ཞིག་དགེ་སློང་རྣམས་འཐབ་ཀྲོལ་དང་ཞེས་བྱ་བ་ནས་མཐུན་པར་སྡུམ་བྱེད་པ་དེ་ནི་། བསོད་ནམས་མང་ངོ་། ཚད་མེད་པ་། གྲངས་མེད་པ་། གཞལ་དུ་མེད་པ་སྐྱེད་པར་འགྱུར་རོ་༎ ཞེས་བྱ་བའི་བར་གོང་མ་བཞིན་དུའོ་༎ དགེ་སློང་དག་། འོན་ཀྱང་ངས་༄༡༩༦བ་གནས་ནས་ཕྱུང་བའི་དགེ་སློང་གི་ཀུན་ཏུ་སྤྱོད་པའི་ཆོས་བཅའ་བར་བྱ་སྟེ་། གནས་ནས་ཕྱུང་བའི་དགེ་སློང་གིས་དགེ་འདུན་ལ་དབྱུང་བ་གསོལ་བར་བྱའོ་༎ གསོལ་བ་ནི་། འདི་ལྟར་བྱ་སྟེ་། གནས་མལ་བཤམས་ལ་གནདའི་བརྡུངས་ནས་དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་ལ་། དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་། རྒན་རིམ་ཇི་ལྟ་བ་བཞིན་དུ་གུས་པ་དང་བཅས་པས་འདུད་པ་བྱས་ལ་། རྒན་རིམ་གྱིས་མདུན་དུ་ཐལ་མོ་སྦྱར་ཏེ་། ཙོག་ཙོག་པོར་འདུག་ལ་འདི་སྐད་ཅེས་། དགེ་འདུན་བཙུན་པ་རྣམས་གསན་དུ་གསོལ་། བདག་གི་གླེང་གཞི་གང་ལས་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་ནས་འདི་ལྟ་སྟེ་། ལྟུང་བ་བྱུང་ངོ་ཞེའམ་། ལྟུང་བ་མ་བྱུང་ངོ་ཞེས་བགྱི་བའམ་། གནས་ནས་དབྱུང་བ་ལགས་སོ་ཞེའམ་། གནས་ནས་ཕྱུང་བ་མ་ལགས་སོ་ཞེས་བགྱི་བ་། བདག་ནི་། ལྟུང་བ་མ་བྱུང་བ་མ་ལགས་ཏེ་། ལྟུང་བ་མ་བྱུང་བ་ལགས་ཤིང་། གནས་ནས་མི་དབྱུང་བ་མ་ལགས་ཏེ་། གནས་ནས་དབྱུང་བ་ལགས་ལ༏་གནས་ནས་ཕྱུང་བ་གང་ལགས་པ་ཡང་ཆོས་དང་མཐུན་པའི་ལས་མི་འཁྲུགས་པ་གཞག་པར་མི་འོས་པས་ཕྱུང་སྟེ་། གནས་ནས་ཕྱུང་བའི་དགེ་སློང་བདག་མིང་འདི་ཞེས་བགྱི་བ་དགེ་འདུན་ལས་དབྱུང་བ་གསོལ་ན་། དགེ་འདུན་བཙུན་པ་ཐུགས་བརྩེ་བ་ཅན་ཐུགས་བརྩེ་བ་ཉེ་བར་བཟུང་སྟེ་། བདག་དབྱུང་དུ་གསོལ་། ཆོས་ཇི་ལྟ་བ་བཞིན་དང་། འདུལ་བ་ཇི་ལྟ་བ་༄༡༩༧ཨ་༌༎ བཞིན་ཕྱིར་བགྱིའོ་༎ ཞེས་དེ་སྐད་ལན་གཉིས་ལན་གསུམ་དུ་བརྗོད་པར་བྱའོ་༎ དེ་ནས་དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། ཚེ་དང་ལྡན་པ་འདིའི་གླེང་གཞི་གང་ལས་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་ནས་། འདི་ལྟ་སྟེ་། ལྟུང་བ་བྱུང་ངོ་ཞེའམ་། ལྟུང་བ་མ་བྱུང་ངོ་ཞེའམ་། གནས་ནས་དབྱུང་བ་ལགས་ཞེའམ་། གནས་ནས་དབྱུང་བ་མ་ལགས་སོ་ཞེས་བགྱི་བ་། འདི་ནི་ལྟུང་བ་མ་བྱུང་བ་མ་ལགས་ཏེ་། ལྟུང་བ་བྱུང་བ་ལགས་ཤིང་གནས་ནས་མི་དབྱུང་བ་མ་ལགས་ཏེ་། གནས་ནས་དབྱུང་ལགས་ལ་། གནས་ནས་དབྱུང་བ་གང་ལགས་པ་ཡང་ཆོས་དང་མཐུན་པའི་ལས་མི་འཁྲུགས་པ་། གཞག་པར་མི་འོས་པས་ཕྱུང་སྟེ་། གནས་ནས་ཕྱུང་བའི་དགེ་སློང་མིང་འདི་ཞེས་བགྱི་བ་འདི་། དགེ་འདུན་ལས་དབྱུང་བ་གསོལ་ན་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། དགེ་འདུན་གྱིས་དགེ་སློང་མིང་འདི་ཞེས་བགྱི་བ་འབྱིན་པར་མཛད་དོ་༎ འདི་ནི་གསོལ་བའོ་༎ ལས་བྱ་བ་ནི་། དགེ་འདུན་བཙུན་པ་རྣམས་གསན་དུ་གསོལ་། ཚེ་དང་ལྡན་པ་འདིའི་གླེང་གཞི་གང་ལས་འཐབ་ཀྲོལ་བྱུང་བ་ཞེས་བྱ་བ་ནས་། དགེ་སློང་གནས་ནས་ཕྱུང་བ་མིང་འདི་ཞེས་བགྱི་བ་འདི་། དགེ་འདུན་ལས་དབྱུང་བ་གསོལ་ཏེ་། དེའི་སླད་དུ་དགེ་འདུན་གྱིས་༄༡༩༧བ་དགེ་སློང་མིང་འདི་ཞེས་བགྱི་བ་འབྱིན་པར་མཛད་ན་། ཚེ་དང་ལྡན་པ་རྣམས་ལས་གང་དག་གནས་ནས་ཕྱུང་བའི་དགེ་སློང་མིང་འདི་ཞེས་བགྱི་བ་འབྱིན་པར་བཟོད་པ་དེ་དག་ནི་ཅང་མ་གསུངས་ཤིག་། གང་དག་མི་བཟོད་པ་དེ་དག་ནི་གསུངས་ཤིག་། འདི་ནི་ལས་བརྗོད་པ་དང་པོ་སྟེ་། དེ་བཞིན་དུ་ལས་བརྗོད་པ་གཉིས་དང་གསུམ་གྱི་བར་དུ་བརྗོད་པར་བྱའོ་༎ དགེ་འདུན་གྱིས་བཟོད་ཅིང་གནང་ནས་། དགེ་འདུན་གྱིས་གནས་ནས་བྱུང་བའི་དགེ་སློང་མིང་འདི་ཞེས་བགྱི་བ་ཕྱུང་ལགས་ཏེ་། འདི་ལྟར་། ཅང་མི་གསུང་བས་དེ་དེ་བཞིན་དུ་འཛིན་ཏོ་༎ དགེ་སློང་དག་། ངས་དགེ་སློང་དབྱུང་བའི་ལས་བྱས་པའི་ཀུན་ཏུ་སྤྱོད་པའི་ཆོས་བཅའ་བར་བྱ་སྟེ་། དབྱུང་བའི་ལས་བྱས་པའི་དགེ་སློང་གིས་། དགེ་འདུན་ལས་མཐུན་པ་གསོལ་བར་བྱའོ་༎ གསོལ་བ་ནི་འདི་ལྟར་བྱ་སྟེ༏་གནས་མལ་བཤམས་ལ་གནདའི་བརྡུངས་ཏེ་དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་ལ་། དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་ཞེས་བྱ་བ་ནས་། ཐུགས་བརྩེ་བ་ཅན་ཞེས་བྱ་བའི་བར་གོང་མ་བཞིན་དུ་སྟེ་། དེ་སྐད་ལན་གཉིས་ལན་གསུམ་དུ་བཟླས་སོ་༎ དེ་ནས་དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། ཚེ་དང་ལྡན་པ་འདིའི་གླེང་གཞི་གང་ལས་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་ནས་འདི་ལྟ་སྟེ་། ལྟུང་བ་བྱུང་ངོ་ཞེའམ་། ལྟུང་བ་མ་བྱུང་ངོ་༄༡༩༨ཨ་༌༎ ཞེའམ་། གནས་ནས་དབྱུང་བ་ལགས་སོ་ཞེའམ་། གནས་ནས་དབྱུང་བ་མ་ལགས་སོ་༎ ཞེས་བགྱི་བ་འདི་ནི་། ལྟུང་བ་མ་བྱུང་བ་མ་ལགས་ཏེ་། ལྟུང་བ་བྱུང་བ་ལགས་ཤིང་། གནས་ནས་མ་དབྱུང་བ་མ་ལགས་ཏེ་། གནས་ནས་དབྱུང་བ་ལགས་ལ་། གནས་ནས་ཕྱུང་བ་གང་ལགས་པ་དེ་ཡང་ཆོས་དང་མཐུན་པའི་ལས་མི་འཁྲུགས་པ་གཞག་པར་མི་འོས་པས་ཕྱུང་སྟེ་། གནས་ནས་ཕྱུང་བའི་དགེ་སློང་མིང་འདི་ཞེས་བགྱི་བ་འདི་། དགེ་འདུན་ལས་དབྱུང་བ་གསོལ་ནས་། དགེ་འདུན་གྱིས་དབྱུང་བའི་འཕྲིན་ལས་མཛད་ལགས་ཏེ་། དབྱུང་བའི་འཕྲིན་ལས་མཛད་ལགས་པའི་དགེ་སློང་མིང་འདི་ཞེས་བགྱི་བ་དགེ་འདུན་ལས་མཐུན་པ་གསོལ་ན་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། དགེ་འདུན་གྱིས་དབྱུང་བའི་འཕྲིན་ལས་མཛད་ལགས་པའི་དགེ་སློང་མིང་འདི་ཞེས་བགྱི་བ་ལ་མཐུན་པ་སྩོལ་བར་མཛད་དོ་༎ འདི་ནི་། གསོལ་བའོ་༎ ལས་བྱ་བ་ནི་། དགེ་འདུན་བཙུན་པ་རྣམས་གསན་དུ་གསོལ་། ཚེ་དང་ལྡན་པ་འདིའི་གླེང་གཞི་གང་ལས་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་ནས་འདི་ལྟ་སྟེ་། ལྟུང་བ་བྱུང་ངོ་ཞེའམ་ཞེས་བྱ་བ་ནས་དགེ་འདུན་གྱིས་བཟོད་ཅིང་གནང་ནས་དགེ་འདུན་གྱིས་དབྱུང་བའི་འཕྲིན་ལས་མཛད་ལགས་པའི་དགེ་སློང་མིང་འདི་ཞེས་བགྱི་བ་ལ་མཐུན་པ་སྩལ་ལགས་ཏེ་། འདི་ལྟར་༄༡༩༨བ་ཅང་མི་གསུང་བས་དེ་དེ་བཞིན་དུ་འཛིན་ཏོ་ཞེས་བྱ་བའི་བར་གོང་མ་བཞིན་དུའོ་༎ དགེ་འདུན་གྱིས་དབྱུང་བའི་ལས་བྱས་ཟིན་པ་གང་ཡིན་པ་དེ་ལ་། དགེ་འདུན་གྱིས་མཐུན་པ་སྦྱིན་པར་བྱ་སྟེ་། དེ་ལ་འགྱོད་བར་མི་བྱའོ་༎ ངས་དགེ་འདུན་གྱིས་མཐུན་པ་བྱིན་པའི་དགེ་སློང་གི་ཀུན་ཏུ་སྤྱོད་པའི་ཆོས་བཅའ་བར་བྱ་སྟེ་། དགེ་འདུན་གྱིས་མཐུན་པ་བྱིན་པའི་དགེ་སློང་གིས་གསོ་སྦྱོང་གསོལ་བའོ་༎ གསོལ་བ་ནི་། འདི་ལྟར་བྱ་སྟེ་། གནས་མལ་བཤམས་ལ་ཞེས་བྱ་བ་ནས་དགེ་འདུན་གྱིས་མཐུན་པ་སྩལ་བ་བདག་མིང་འདི་ཞེས་བགྱི་བ་དགེ་འདུན་ལས་མཐུན་པའི་གསོ་སྦྱོང་གསོལ་ན་། དགེ་འདུན་བཙུན་པ་ཐུགས་བརྩེ་བ་ཅན་ཐུགས་བརྩེ་བ་ཉེ་བར་བཟུང་སྟེ་། མཐུན་པ་སྩལ་བའི་དགེ་སློང་བདག་མིང་འདི་ཞེས་བགྱི་བ་ལ་མཐུན་པའི་གསོ་སྦྱོང་སྩལ་དུ་གསོལ་། དེ་སྐད་ལན་གཉིས་ལན་གསུམ་དུ་བཟླས་ཞེས་བྱ་བའི་བར་གོང་མ་བཞིན་དུའོ་༎ དེ་ནས་དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། ཚེ་དང་ལྡན་པ་འདིའི་གླེང་གཞི་གང་ལས་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་ནས་འདི་ལྟ་སྟེ་། ལྟུང་བ་བྱུང་ངོ་ཞེའམ་ཞེས་བྱ་བ་ནས་དགེ་འདུན་གྱིས་མཐུན་པ་སྩལ་པ་མིང་འདི་ཞེས་བགྱི་བའི་བར་གོང་མ་བཞིན་དུ་སྟེ་། དགེ་འདུན་ལས་མཐུན་པའི་གསོ་སྦྱོང་གསོལ་ན་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། དགེ་འདུན་གྱིས་མཐུན་པ་༄༡༩༩ཨ་༌༎ སྩལ་བ་དགེ་སློང་མིང་འདི་ཞེས་བགྱི་བ་ལ་དགེ་འདུན་གྱིས་མཐུན་པའི་གསོ་སྦྱོང་སྩོལ་བར་མཛད་དོ་༎ འདི་ནི་། གསོལ་བའོ་༎ ལས་བྱ་བ་ནི་། དགེ་འདུན་བཙུན་པ་རྣམས་གསན་དུ་གསོལ་། ཚེ་དང་ལྡན་པ་འདིའི་གླེང་གཞི་གང་ལས་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་ནས་འདི་ལྟ་སྟེ་། ལྟུང་བ་བྱུང་ངོ་ཞེའམ་། ལྟུང་བ་མ་བྱུང་ངོ་ཞེའམ་ཞེས་བྱ་བ་ནས་མཐུན་པ་སྩལ་བ་མིང་འདི་ཞེས་བགྱི་བ་འདི་། དགེ་འདུན་ལས་མཐུན་པའི་གསོ་སྦྱོང་གསོལ་ཏེ་། དེའི་སླད་དུ་དགེ་འདུན་གྱིས་མཐུན་པ་སྩལ་བའི་དགེ་སློང་མིང་འདི་ཞེས་བགྱི་བ་ལ་མཐུན་པའི་གསོ་སྦྱོང་གསོལ་བར་མཛད་ན་། ཚེ་དང་ལྡན་པ་དག་ལས་། གང་དག་ལས་མཐུན་པ་སྩལ་བའི་དགེ་སློང་མིང་འདི་ཞེས་བགྱི་བ་ལ་། འཇུག་པའི་གསོ་སྦྱོང་སྩལ་བར་བཟོད་པ་དེ་དག་ནི་། ཅང་མ་གསུངས་ཤིག་། གང་དག་མི་བཟོད་པ་དེ་དག་ནི་། གསུངས་ཤིག་། འདི་ནི་། ལས་བརྗོད་པ་དང་པོ་སྟེ་། དེ་བཞིན་དུ་ལས་བརྗོད་པ་གཉིས་དང་གསུམ་གྱི་བར་དུ་བརྗོད་པར་བྱའོ་༎ དགེ་འདུན་གྱིས་བཟོད་ཅིང་གནང་ནས་། དགེ་འདུན་གྱིས་མཐུན་པ་སྩལ་བའི་དགེ་སློང་མིང་འདི་ཞེས་བགྱི་བ་ལ་མཐུན་པའི་གསོ་སྦྱོང་སྩལ་ལགས་ཏེ་། འདི་ལྟར་། ཅང་མི་གསུང་བས་དེ་དེ་བཞིན་དུ་འཛིན་ཏོ་༎ དགེ་འདུན་གྱིས་མཐུན་པ་བྱིན་པའི་དགེ་སློང་གང་ལ་མཐུན་པའི་གསོ་སྦྱོང་བྱིན་པ་དེ་དང་དགེ་འདུན་ལྷན་ཅིག་གཅིག་ཏུ་འདུག་ལ་གསོ་སྦྱོང་དང་། ༄༡༩༩བ་དགག་དབྱེ་དང་། གསོལ་བ་དང་། གསོལ་བ་དང་གཉིས་དང་། གསོལ་བ་དང་བཞིའི་ལས་བྱ་སྟེ་། དེ་ལ་འགྱོད་པར་མི་བྱའོ་༎ མི་མཐུན་པར་བྱེད་ན་། འགལ་ཚབས་ཅན་དུ་འགྱུར་རོ་༎ དགེ་སློང་གིས་བཀྲ་ཤིས་ཀྱི་གསོ་སྦྱོང་དང་། མཐུན་པའི་གསོ་སྦྱོང་དང་། མི་བདེ་བ་ལ་གསོ་སྦྱོང་བྱ་བ་མ་གཏོགས་པར་གསོ་སྦྱོང་མ་ཡིན་པར་གསོ་སྦྱོང་མི་བྱའོ་༎ བྱེད་ན་། འགལ་ཚབས་ཅན་དུ་འགྱུར་རོ་༎ ཀོའུ་ཤམབྷིའི་གཞི་རྫོགས་སོ་༎༎ འདུལ་བ་གཞི་།
 old monks are entitled to veneration	བམ་པོ་རེ་དགུ་པ་། ལས་ཀྱི་གཞིའི་སྡོམ་ནི་། ཀ་ཤིའི་གནས་པའི་གྲོང་ཁྱེར་ན་༎ སྡེ་འཇོམས་ཀྱིས་ནི་དངོས་པོ་དང་༎ ཙམ་པར་སངས་རྒྱས་བཅོམ་ལྡན་འདས་༎ ལས་མ་ཡིན་དང་སླར་ལོག་པའོ་༎ ཡུལ་ཀ་ཤིའི་གནས་པ་ཞེས་བྱ་བའི་གྲོང་ཁྱེར་ན་། དགེ་སློང་སྡེ་འཇོམས་ཞེས་བྱ་བ་གནས་ཏེ་། དེ་ལ་བརྟེན་ནས་གནས་པའི་གྲོང་ཁྱེར་གྱི་བྲམ་ཟེ་དང་། ཁྱིམ་བདག་རྣམས་སངས་རྒྱས་དང་ཆོས་དང་དགེ་འདུན་ལ་བྱ་བ་བྱེད་དེ་། དགེ་སློང་གློ་བུར་བ་གང་དག་གནས་པའི་གྲོང་ཁྱེར་དུ་ལྷགས་ན་། དེ་རྣམས་དེས་ངལ་བསོར་བཅུག་སྟེ་། ཡོ་བྱད་ཐམས་ཅད་ཀྱིས་བསྟབས་ནས་། ལམ་གྱིས་དུབ་པ་ངལ་སོས་པ་དང་། དགེ་སློང་རྣམས་ལ་བསོད་སྙོམས་སྦྱོར་བའི་ཁྱིམ་གང་ཡིན་པ་དེ་རྣམས་སུ་ཟས་ལ་གཏོང་བར་བྱེད་དོ་༎ ཇི་ཙམ་ན་། རྒན་ཞུགས་ཤིག་གནས་པའི་གྲོང་ཁྱེར་དུ་དབྱར་གནས་ནས་དབྱར་གྱི་ཟླ་བ་གསུམ་པོ་དག་འདས་༄༢༠༠ཨ་༌༎ པ་དང་། ཆོས་གོས་བྱས་པ་དང་ལྡན་། ཆོས་གོས་ཟིན་པ་དང་ལྡན་ནས་དེ་ལྷུང་བཟེད་དང་ཆོས་གོས་ཁྱེར་ཏེ་། མཉན་ཡོད་གང་ན་བ་དེར་རྒྱུ་ཞིང་དོང་སྟེ་། རིམ་གྱིས་རྒྱུ་ཞིང་དོང་བ་དང་མཉན་ཡོད་དུ་ཕྱིན་ཏོ་༎ དྲུག་སྡེ་རྣམས་ཀྱི་ཀུན་ཏུ་སྤྱོད་པ་ནི་། རྒྱལ་བུ་རྒྱལ་བྱེད་ཀྱི་ཚལ་གྱི་སྒོ་དྲུག་སྡེ་གང་ཡང་རུང་བས་སྟོང་པར་མི་འཇོག་པ་ཡིན་པས་། རྒྱལ་བུ་རྒྱལ་བྱེད་ཀྱི་ཚལ་གྱི་སྒོ་ན་། ཉེ་དགའ་འདུག་པ་དེས་རྒྱང་རིང་པོ་ཁོ་ན་ནས་མགོ་སྤྲ་བའི་མེ་ཏོག་ལྟར་སྐྱ་བ་། སྨིན་མ་འཕྱང་བ་ཞིག་མཐོང་ནས་བསམ་པ་། འདི་ནི་། དགེ་སློང་གནས་བརྟན་ཞིག་ཡིན་ཏེ་འོང་གི་། བསུར་འགྲོའོ་ཞེས་དེས་བསུ་ནས་གནས་བརྟན་བྱོན་པ་ལེགས་སོ་༎ བྱོན་པ་ལེགས་སོ་༎ དེས་སྨྲས་པ་། སློབ་དཔོན་ཕྱག་འཚལ་ལོ་༎ དེས་བསམ་པ་། ཀྱེ་མ་། འདི་ནི་། རྒན་ཞུགས་ཤིག་ཡིན་ཏེ་། སློབ་དཔོན་ཡང་མི་ཤེས་། མཁན་པོ་ཡང་མི་ཤེས་སོ་༎ སྙམ་ནས་རྒན་ཞུགས་། ཇི་སྲིད་ཅིག་ནས་འོངས་། གནས་པའི་གྲོང་ཁྱེར་ནས་སོ་༎ ཅི་། དེ་ན་གཙུག་ལག་ཁང་ཡོད་དམ་། གཙུག་ལག་ཁང་ཡོད་དོ་༎ དེ་ཅི་། གཙུག་ལག་ཁང་ཡིན་ནམ་། འོན་ཏེ་ཕོངས་པ་ཞིག་ཡིན་། གཙུག་ལག་ཁང་ནི་། ཇི་ལྟ་བུ་། གང་ན་ཡོ་བྱད་ཐམས་ཅད་ཕུན་སུམ་ཚོགས་པ་དེ་ནི་། གཙུག་ལག་ཁང་ཡིན་ནོ་༎ གང་ན་ཡོ་བྱད་མེད་པ་དེ་ནི་། ཕོངས་པ་ཡིན་ནོ་༎ གལ་ཏེ་དེ་ལྟ་ན་། དེ་ནི་། གཙུག་ལག་ཁང་ཡིན་ཏེ་། དེ་ན་དགེ་སློང་སྡེ་འཇོམས་༄༢༠༠བ་ཞེས་བྱ་བ་གནས་སོ་༎ དེ་ལ་བརྟེན་ནས་གནས་པའི་གྲོང་ཁྱེར་གྱི་བྲམ་ཟེ་དང་ཁྱིམ་བདག་རྣམས་སངས་རྒྱས་དང་ཆོས་དང་དགེ་འདུན་ལ་བྱ་བ་བྱེད་དེ་། དགེ་སློང་གློ་བུར་བ་གང་དག་དེར་ལྷགས་པ་དེ་རྣམས་ལ་དེས་ངལ་བསོར་བཅུག་སྟེ་ཡོ་བྱད་ཐམས་ཅད་ཀྱིས་བསྟབས་ནས་ལམ་གྱིས་དུབ་པ་ངལ་སོས་པ་དང་། དགེ་སློང་རྣམས་ལ་བསོད་སྙོམས་སྦྱོར་བའི་ཁྱིམ་གང་ཡིན་པ་དེ་རྣམས་སུ་ཟས་ལ་གཏོང་བར་བྱེད་དོ་༎ དྲུག་སྡེ་རྣམས་ཀྱི་ཀུན་ཏུ་སྤྱོད་པ་ནི་། ཉིན་པར་ཅུང་ཟད་ཅི་ཐོས་པ་དེ་དག་དགོངས་ཀ་འདུག་ནས་ཕན་ཚུན་སྨྲ་བར་བྱེད་པ་ཡིན་པས་། དགའ་བོ་ཉེ་དགའ། བདག་ཅག་གིས་ཇི་སྲིད་དུ་སྡུག་བསྔལ་ཕོག་སྙམ་བྱ་། ཁྱེད་ལས་འགའ་ཞིག་གིས་གང་ན་རྒྱ་ཆེ་བ་སྣང་བ་ཡོད་པ་ལྟ་ཅུང་ཟད་ཅི་ཐོས་། ཉེ་དགས་སྨྲས་པ་། ཡུལ་ཀ་ཤིར་གནས་པའི་གྲོང་ཁྱེར་ན་དགེ་སློང་སྡེ་འཇོམས་ཞེས་བྱ་བ་གནས་ཏེ་། དེ་ལ་བརྟེན་ནས་གནས་པའི་གྲོང་ཁྱེར་གྱི་བྲམ་ཟེ་དང་། ཁྱིམ་བདག་རྣམས་ཞེས་བྱ་བ་ནས་ཟས་ལ་གཏོང་བར་བྱེད་དོ་༎ ཞེས་བྱ་བའི་བར་གོང་མ་བཞིན་དུའོ་༎ གལ་ཏེ་འདོད་ན་དེར་འདོང་ངོ་ཞེས་། དེ་རྣམས་ལྷུང་བཟེད་དང་ཆོས་གོས་བླངས་ནས་གནས་པའི་གྲོང་ཁྱེར་གང་ན་བ་དེར་རྒྱུ་ཞིང་དོང་སྟེ་། རིམ་གྱིས་རྒྱུ་ཞིང་དོང་བ་ལས་གནས་པའི་གྲོང་ཁྱེར་དུ་ཕྱིན་པ་དང་དེ་རྣམས་རྒྱང་རིང་པོ་ཁོ་ན་ནས་སྡེ་འཇོམས་ཀྱིས་མཐོང་ནས་སྟེ་། དེས་བསམ་པ་། གནས་ངན་ལེན་ཀུན་དུ་སྤྱོད་པ་འདི་དག་འོང་གི་། ངལ་བསོར་བཅུག་སྟེ་མཁོ་བའི་ཡོ་བྱད་ཐམས་ཅད་ཀྱིས་བསྟབ་པར་བྱའི་། ཁྱིམ་རྣམས་སུ་ཟས་ལ་༄༢༠༡ཨ་༌༎ ནི་གཏང་བར་མི་བྱའོ་སྙམ་ནས་། དེས་དེ་རྣམས་ངལ་བསོར་བཅུག་ནས་ཡོ་བྱད་ཐམས་ཅད་ཀྱིས་ནི་བསྟབས་ཀྱི་། ཁྱིམ་རྣམས་སུ་ཟས་ལ་ནི་མ་བཏང་ངོ་༎ དེ་རྣམས་ལས་ཁ་ཅིག་གིས་སྨྲས་པ་། དགའ་བོ་ཉེ་དགའ། བདག་ཅག་ལ་རྒན་ཞུགས་འདིས་ཡོ་བྱད་ཐམས་ཅད་ཀྱིས་ནི་བསྟབས་ཀྱི་། ཁྱིམ་རྣམས་སུ་ཟས་ལ་ནི་མ་བཏང་ངོ་༎ གཞན་དག་གིས་སྨྲས་པ་། རེ་ཞིག་ཅིག་གྲུབ་ཟིན་པས་། ཁྱིམ་རྣམས་སུ་ཡང་གཏོང་བར་བྱེད་གྲང་། ཇི་ཙམ་ན་། དགེ་སློང་གསར་བུ་ཞིག་འོངས་པ་དང་། དེས་དེ་ངལ་བསོར་བཅུག་སྟེ་། ཡོ་བྱད་ཐམས་ཅད་ཀྱིས་བསྟབས་ནས་ལམ་གྱིས་དུབ་པ་ངལ་སོས་པ་དང་། ཁྱིམ་རྣམས་སུ་ཟས་ལ་བཏང་ངོ་༎ དྲུག་སྡེ་རྣམས་ཁྲོས་ནས་སྨྲས་པ་། དགའ་བོ་ཉེ་དགའ། རྒན་ཞུགས་འདིའི་འདུན་པ་དང་། ཞེ་སྡང་ཅི་འདྲ་བ་ལྟོས་། རེ་ཞིག་གལ་ཏེ་སྔར་འོངས་པ་ཞིག་ཡིན་ན་ཡང་བདག་ཅག་ཡིན་ལ་། ཡང་ན་རྒན་པ་ཡིན་ན་ཡང་བདག་ཅག་ཡིན་ལ་། འོན་ཏེ་མང་དུ་ཐོས་པ་ཡིན་ན་ཡང་བདག་ཅག་ཡིན་ན་། དགེ་སློང་འདི་ནི་། འོངས་ནས་རིང་པོ་མ་ལོན་པ་གསར་བུ་ཤེས་པ་དང་མི་ལྡན་པ་ཡིན་ན་། འདིས་དེ་ལ་ཡོ་བྱད་ཐམས་ཅད་ཀྱིས་བསྟབས་ནས་། ཁྱིམ་རྣམས་སུ་ཟས་ལ་བཏང་ལ་བདག་ཅག་ལ་ནི་མ་ཡིན་ནོ་ཞེས་དེ་རྣམས་ཀྱིས་དེ་ལ་སྤྱོས་པ་། རྒན་ཞུགས་། ཁྱོད་ཀྱི་འདུན་པ་དང་། ཞེ་སྡང་ནི་། དེ་འདྲའོ་༎ རེ་ཞིག་གལ་ཏེ་༄༢༠༡བ་སྔར་འོངས་པ་ཡིན་ན་ཡང་བདག་ཅག་ཡིན་ལ་ཞེས་བྱ་བ་ནས་ཁྱོད་ཀྱིས་དེ་ལ་ཡོ་བྱད་ཐམས་ཅད་ཀྱིས་བསྟབས་ནས་། ཁྱིམ་རྣམས་སུ་ཟས་ལ་བཏང་ལ་། ཁོ་བོ་ཅག་ལ་ནི་མ་ཡིན་ནོ་ཞེས་བྱ་བའི་བར་གོང་མ་བཞིན་དུའོ་༎ གནས་བརྟན་དག་། ཅུང་ཟད་ཉམས་པར་མ་གྱུར་ཏམ་། དྲུག་སྡེ་རྣམས་མི་བཟོད་པ་སྐྱེས་ནས་སྨྲས་པ་། ཅང་མི་སྨྲ་བར་འདུག་པར་བྱ་བ་གང་ཡིན་པ་དེས་སླར་སྨྲའམ་ཞེས་དེ་རྣམས་ཀྱིས་དེ་སྨྲར་བཅུག་ནས་ཅང་མི་སྨྲ་བར་འདུག་གོ་། དེ་རྣམས་ཀྱིས་དེ་ལ་གླེང་བ་མ་བྱས་། དྲན་པར་མ་བྱས་ཤིང་ཁས་བླངས་པ་མེད་པར་ནན་གྱིས་གཞི་མེད་པར་གནས་ནས་དབྱུང་བའི་ལས་བྱས་སོ་༎ དེས་བསམ་པ་། བྲམ་ཟེ་དང་། ཁྱིམ་བདག་རྣམས་དད་པར་བྱ་བ་ནི་། དཀའ་ལ་། མ་དད་པར་འགྱུར་བ་ནི་། སླ་བས་གལ་ཏེ་འདུག་ན་། གནས་པའི་གྲོང་ཁྱེར་གྱི་བྲམ་ཟེ་དང་ཁྱིམ་བདག་རྣམས་དད་པ་མ་ཡིན་པར་སྐྱེ་བར་འགྱུར་བས་། བདག་ནི་། རྣམ་པ་ཐམས་ཅད་དུ་འགྲོ་བར་བྱའོ་སྙམ་ནས་། དེས་ལྷུང་བཟེད་དང་ཆོས་གོས་ཁྱེར་ཏེ་། མཉན་ཡོད་གང་ན་བ་དེར་རྒྱུ་ཞིང་སོང་སྟེ་། རིམ་གྱིས་རྒྱུ་ཞིང་སོང་བ་ལས་མཉན་ཡོད་དུ་ཕྱིན་པ་དང་། དེ་དགེ་སློང་རྣམས་ཀྱིས་མཐོང་ནས་སྨྲས་པ་། ཚེ་དང་ལྡན་པ་སྡེ་འཇོམས་ལ་། འོངས་པ་ལེགས་སོ་༎ འོངས་པ་ལེགས་སོ་༎ ཁྱོད་ངོ་མཐོང་བ་ནི་། བདག་ཅག་དགའ་ན་། འོངས་པ་ནི་མ་ཡིན་ནོ་༎ དེ་ཅིའི་ཕྱིར་ཞེ་ན་། ཁྱོད་ལ་བརྟེན་ནས་གནས་པའི་གྲོང་ཁྱེར་གྱི་བྲམ་ཟེ་དང་ཁྱིམ་བདག་༄༢༠༢ཨ་༌༎ རྣམས་སངས་རྒྱས་དང་ཆོས་དང་དགེ་འདུན་ལ་བྱ་བ་བྱེད་ལ་། དགེ་སློང་གློ་བུར་པ་གང་དག་ལྷགས་པ་དེ་རྣམས་ཀྱང་གནས་པའི་གྲོང་ཁྱེར་དུ་བརྟེན་ཏོ་༎ དེ་ནི་། བདེན་ན་། བདག་ལ་དྲུག་སྡེ་རྣམས་ཀྱིས་གླེང་བམ་བྱས་། དྲན་པར་མ་བྱས་ཤིང་ཁས་བླངས་པ་མེད་པར་ནན་གྱིས་གཞི་མེད་པའི་གནས་ནས་དབྱུང་བའི་ལས་བྱས་སོ་༎ ཅིའི་ཕྱིར་། དེས་ཇི་ལྟར་གྱུར་པ་རྣམས་སྨྲས་པ་དང་། དེ་རྣམས་སྨོད་པར་བྱེད་། གཞོགས་འཕྱས་བྱེད་། ཁ་ཟེར་བར་བྱེད་པའི་སྐབས་དེ་། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། དེ་ལྟ་བས་ན་། དེང་ཕྱིན་ཆད་དགེ་སློང་གིས་གླེང་བ་མ་བྱས་། དྲན་པར་མ་བྱས་ཤིང་ཁས་བླངས་པ་མེད་པར་ནན་གྱིས་གཞི་མེད་པའི་གནས་དབྱུང་བའི་ལས་མི་བྱའོ་༎ བྱེད་ན་། འགལ་ཚབས་ཅན་དུ་འགྱུར་རོ་༎ སངས་རྒྱས་བཅོམ་ལྡན་འདས་ཙམ་པའི་དྲང་སྲོང་གར་གའི་རྫིང་གི་འགྲམ་ན་བཞུགས་སོ་༎ དེའི་ཚེ་དགེ་སློང་དྲུག་སྡེ་རྣམས་ཆོས་མ་ཡིན་པའི་ལས་འདི་ལྟ་བུ་དག་བྱེད་དེ་། འདི་ལྟ་སྟེ་། ཆོས་མ་ཡིན་པས་མི་མཐུན་པར་བྱེད་པ་དང་། ཆོས་མ་ཡིན་པས་མཐུན་པར་བྱེད་པ་དང་། ཆོས་ཀྱིས་མི་མཐུན་པར་བྱེད་པའི་སྐབས་དེ་། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དེ་ལྟ་བས་ན་། དགེ་སློང་རྣམས་ཀྱིས་ཆོས་མ་ཡིན་༄༢༠༢བ་པའི་ལས་འདི་ལྟ་སྟེ་། ཆོས་མ་ཡིན་པས་མཐུན་པ་དང་། ཆོས་མ་ཡིན་པས་མི་མཐུན་པ་དང་། ཆོས་ཀྱིས་མི་མཐུན་པ་མི་བྱའོ་༎ བྱེད་ན་། འགལ་ཚབས་ཅན་དུ་འགྱུར་རོ་། སྡོམ་ལ་། གཅིག་གིས་གཅིག་མིན་གཉིས་མིན་ཏེ་༎ མང་པོ་རྣམས་ཀྱི་བྱ་བ་མིན་༎ ཚོགས་ཀྱིས་ཚོགས་ཀྱི་ལས་མིན་ཏེ་༎ དགེ་འདུན་ལྔ་ནི་ལས་ལ་དབང་༎ སངས་རྒྱས་བཅོམ་ལྡན་འདས་ཙམ་པའི་དྲང་སྲོང་གར་གའི་རྫིང་འགྲམ་ན་བཞུགས་སོ་༎ དེའི་ཚེ་དགེ་སློང་དྲུག་སྡེ་རྣམས་ཆོས་མ་ཡིན་པའི་ལས་འདི་ལྟ་བུ་དག་བྱེད་དེ་། འདི་ལྟ་སྟེ་། གཅིག་གིས་གཅིག་གི་དང་། གཅིག་གིས་གཉིས་ཀྱི་དང་། གཅིག་གིས་མང་པོའི་དང་། གཉིས་ཀྱིས་གཉིས་ཀྱི་དང་། གཉིས་ཀྱིས་གཅིག་གི་དང་། གཉིས་ཀྱིས་མང་པོའི་དང་། མང་པོས་གཅིག་གི་དང་། མང་པོས་གཉིས་ཀྱི་དང་། ཚོགས་ཀྱིས་ཚོགས་ཀྱི་བྱེད་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དེ་ལྟ་བས་ན་། གཅིག་གིས་གཅིག་གི་ལས་མི་བྱ་སྟེ་། གཅིག་གིས་གཉིས་ཀྱི་མ་ཡིན་། གཅིག་གིས་མང་པོའི་མ་ཡིན་། གཉིས་ཀྱིས་གཉིས་ཀྱི་མ་ཡིན་། གཉིས་ཀྱིས་གཅིག་གི་མ་ཡིན་། གཉིས་ཀྱིས་མང་པོའི་མ་ཡིན་། མང་པོས་མང་པོའི་མ་ཡིན་། མང་པོས་གཅིག་གི་མ་ཡིན་། མང་པོས་གཉིས་ཀྱི་མ་ཡིན་ཏེ་། ཚོགས་ཀྱིས་ཚོགས་ཀྱི་མི་བྱའོ་༎ བྱེད་ན་། འགལ་ཚབས་ཅན་དུ་འགྱུར་རོ་༎ དགེ་སློང་དག་། འོན་ཀྱང་ལས་ལ་དབང་བའི་དགེ་༄༢༠༣ཨ་༌༎ འདུན་ལྔ་ཡོད་དེ་། ལྔ་གང་ཞེ་ན་། དགེ་སློང་བཞིའི་དགེ་འདུན་དང་། དགེ་སློང་ལྔའི་དགེ་འདུན་དང་། དགེ་སློང་བཅུའི་དགེ་འདུན་དང་། དགེ་སློང་ཉི་ཤུའི་དགེ་འདུན་དང་། ལྷག་པའི་དགེ་འདུན་ནོ་༎ གང་ན་དགེ་སློང་བཞི་གནས་པ་དེ་ན་དགེ་འདུན་གྱི་ཆོས་ཀྱི་ལས་བྱ་བ་ཐམས་ཅད་རུང་སྟེ་། ལྔའི་དགག་དབྱེ་དང་། བཅུའི་བསྙེན་པར་རྫོགས་པ་དང༏་ཉི་ཤུའི་དབྱུང་བ་ནི་། མ་གཏོགས་སོ་༎ གང་ན་དགེ་སློང་ལྔ་གནས་པ་དེ་ན་། དགེ་འདུན་གྱི་ལས་བྱ་བ་ཐམས་ཅད་རུང་སྟེ་། བཅུའི་བསྙེན་པར་རྫོགས་པ་དང་། ཉི་ཤུའི་དབྱུང་བ་ནི༏་མ་གཏོགས་སོ་༎ གང་ན་དགེ་སློང་བཅུ་གནས་པ་དེ་ན་། དགེ་འདུན་གྱི་ལས་བྱ་བ་ཐམས་ཅད་རུང་སྟེ་། ཉི་ཤུའི་དབྱུང་བ་ནི་། མ་གཏོགས་སོ་༎ གང་ན་དགེ་སློང་ཉི་ཤུའམ་། ལྷག་པར་གནས་པ་དེ་། དགེ་འདུན་གྱི་ཆོས་ཀྱི་ལས་བྱ་བ་ཐམས་ཅད་རུང་ངོ་༎ སྡོམ་ལ་། བཞི་ཡི་ཚོགས་ཀྱི་བྱ་བ་ལ་༎ གང་ཟག་སོ་སོས་བྱེད་པ་དང་༎ སྤོབས་པ་དག་དང་བཞི་ཡིས་ནི་༎ ལས་བཞི་རྣམ་པ་གཉིས་དྲན་བྱ་༎ བཞིའི་ཚོགས་ཀྱི་བྱ་བ་དགེ་སློང་སོ་སོ་ནས་བྱེད་ན་། དེ་ནི་ཆོས་མ་ཡིན་པའི་ལས་དང་། འདུལ་བ་མ་ཡིན་པའི་ལས་ཡིན་ནོ་༎ དེ་ནི་། དེ་ལྟ་བུར་མི་བྱ་སྟེ༏་དེས་ནི་། དགེ་འདུན་ཡང་འགལ་ཚབས་ཅན་དུ་འགྱུར་རོ་༎ བཞིའི་ཚོགས་ཀྱི་བྱ་བ་བཞི་བ་ཁྱིམ་པ་དང་བྱེད་ན་། དེ་ནི་། ཆོས་མ་ཡིན་པའི་ལས་དང་། འདུལ་བ་མ་ཡིན་༄༢༠༣བ་པའི་ལས་ཡིན་ནོ་༎ དེ་ནི་། དེ་ལྟ་བུར་མི་བྱ་སྟེ་། དེས་ནི་དགེ་འདུན་ཡང་འགལ་ཚབས་ཅན་དུ་འགྱུར་རོ་༎ དེ་བཞིན་དུ་བཞི་པ་དགེ་ཚུལ་དང་། ཟ་མ་དང་། མ་ནིང་དང་། དགེ་སློང་མ་སུན་ཕྱུང་བ་དང་། མ་གསོད་པ་དང་། ཕ་གསོད་པ་དང་། དགྲ་བཅོམ་པ་གསོད་པ་དང་། དགེ་འདུན་གྱི་དབྱེན་བྱེད་པ་དང་། དེ་བཞིན་གཤེགས་པ་ལ་ངན་སེམས་ཀྱིས་ཁྲག་འབྱིན་པ་དང་། མུ་སྟེགས་ཅན་དང༏་མུ་སྟེགས་ཅན་དུ་ཞུགས་པ་དང་། རྐུ་ཐབས་སུ་གནས་པ་དང་། ཐ་དད་དུ་གནས་པ་དང་། གནས་པར་མི་བྱ་བ་དང་། སྤོ་བ་དང་ལས་བྱེད་ན་། དེ་ནི་། ཆོས་མ་ཡིན་པའི་ལས་དང་། འདུལ་བ་མ་ཡིན་པའི་ལས་ཡིན་ནོ་༎ དེ་ནི་། དེ་ལྟ་བུར་མི་བྱ་སྟེ་། དེས་ནི་། དགེ་འདུན་ཡང་འགལ་ཚབས་ཅན་དུ་འགྱུར་རོ་༎ བཞིའི་ཚོགས་ཀྱི་བྱ་བ་བཞི་ཚང་བས་ཆོས་ཀྱི་ལས་བྱེད་ན་། དེ་ནི་ཆོས་ཀྱི་ལས་དང་། འདུལ་བའི་ལས་ཡིན་ནོ་༎ དེ་ནི་། དེ་ལྟ་བུར་བྱ་སྟེ་། དེས་ནི་། དགེ་འདུན་ཡང་འགལ་ཚབས་ཅན་དུ་མི་འགྱུར་རོ་༎ བཞིའི་ཚོགས་ཀྱིས་བྱས་པའི་ལས་བཞི་པ་ཁྱིམ་པ་མ་ཡིན་། དགེ་ཚུལ་མ་ཡིན་ཞེས་བྱ་བ་ནས་བཞི་པ་གནས་པར་མི་བྱ་བ་མ་ཡིན་པ་དང་། སྤོ་བ་མ་ཡིན་པས་བྱེད་ན་ཞེས་བྱ་བའི་བར་གོང་མ་བཞིན་དུ་སྟེ་། དེ་ནི་། ཆོས་ཀྱི་ལས་དང་། འདུལ་བའི་ལས་ཡིན་ནོ་༎ དེ་ནི་། དེ་ལྟ་བུར་བྱ་སྟེ་། དེས་ནི་། དགེ་འདུན་ཡང་འགལ་ཚབས་ཅན་དུ་མི་འགྱུར་རོ་༎ ལྔའི་ཚོགས་ཀྱི་བྱ་བ་ལྔར་མ་ཚང་བས་ལས་བྱེད་ན་། དེ་ནི་། ཆོས་མ་ཡིན་པའི་ལས་༄༢༠༤ཨ་༌༎ དང་། འདུལ་བ་མ་ཡིན་པའི་ལས་ཡིན་ནོ་༎ དེ་ནི་། དེ་ལྟ་བུར་མི་བྱ་སྟེ་། དེས་ནི་། དགེ་འདུན་ཡང་འགལ་ཚབས་ཅན་དུ་འགྱུར་རོ་༎ ལྔའི་ཚོགས་ཀྱི་བྱ་བའི་ལས་ལྔ་པ་ཁྱིམ་པ་དང་ཞེས་བྱ་བ་ནས་ལྔ་པ་སྤོབས་བྱེད་ན་ཞེས་བྱ་བའི་བར་གོང་མ་བཞིན་དུ་སྟེ་། དེ་ནི་། ཆོས་མ་ཡིན་པའི་ལས་དང་། འདུལ་བ་མ་ཡིན་པའི་ལས་ཡིན་ནོ་༎ དེ་ནི་། དེ་ལྟ་བུར་བྱ་སྟེ་། དེས་ནི་། དགེ་འདུན་ཡང་འགལ་ཚབས་ཅན་དུ་འགྱུར་རོ་༎ ལྔའི་ཚོགས་ཀྱི་བྱ་བའི་ལས་ལྔར་ཚང་བས་བྱེད་ན་། དེ་ནི་། ཆོས་ཀྱི་ལས་དང་། འདུལ་བའི་ལས་ཡིན་ནོ་༎ དེ་ནི་། དེ་ལྟ་བུར་བྱ་སྟེ་། དེས་ནི་། དགེ་འདུན་ཡང་འགལ་ཚབས་ཅན་དུ་མི་འགྱུར་རོ་༎ ལྔའི་ཚོགས་ཀྱི་བྱ་བའི་ལས་ལྔ་པ་ཁྱིམ་པ་མ་ཡིན་པ་དང་། དགེ་ཚུལ་མ་ཡིན་པ་དང་ཞེས་བྱ་བ་ནས་ལྔ་པ་སྤོ་བ་མ་ཡིན་པས་བྱེད་ན་ཞེས་བྱ་བའི་བར་གོང་མ་བཞིན་དུ་སྟེ་། ཆོས་ཀྱིས་བྱེད་ན་། དེ་ནི་། ཆོས་ཀྱི་ལས་དང་འདུལ་བའི་ལས་ཡིན་ནོ་༎ དེ་ནི་། དེ་ལྟ་བུར་བྱ་སྟེ་། དེས་ནི་། དགེ་འདུན་ཡང་འགལ་ཚབས་ཅན་དུ་མི་འགྱུར་རོ་༎ བཅུའི་ཚོགས་ཀྱི་བྱ་བའི་ལས་བཅུར་མ་ཚང་བས་བྱེད་ན་། དེ་ནི་། ཆོས་མ་ཡིན་པའི་ལས་དང་། འདུལ་བ་མ་ཡིན་པའི་ལས་ཡིན་ཏེ་། དེ་ནི་། དེ་ལྟ་བུར་མི་བྱ་སྟེ་། དེས་ནི་། དགེ་འདུན་ཡང་འགལ་ཚབས་ཅན་དུ་འགྱུར་རོ་༎ བཅུའི་ཚོགས་ཀྱི་བྱ་བའི་ལས་བཅུ་པ་ཁྱིམ་པ་དང་ཞེས་བྱ་བ་ནས་བཅུ་པ་སྤོ་བས་བྱེད་ན་ཞེས་བྱ་བའི་བར་༄༢༠༤བ་གོང་མ་བཞིན་དུ་སྟེ་། དེ་ནི་། ཆོས་མ་ཡིན་པའི་ལས་དང་། འདུལ་བ་མ་ཡིན་པའི་ལས་ཡིན་ནོ་༎ དེ་ནི་། དེ་ལྟ་བུར་མི་བྱ་སྟེ་། དེས་ནི་། དགེ་འདུན་ཡང་འགལ་ཚབས་ཅན་དུ་འགྱུར་རོ་༎ བཅུའི་ཚོགས་ཀྱི་བྱ་བའི་ལས་ཚོགས་བཅུར་ཚང་བས་ལས་བྱེད་ན་། དེ་ནི་། ཆོས་ཀྱི་ལས་དང་། འདུལ་བའི་ལས་ཡིན་ནོ་༎ དེ་ནི་། དེ་ལྟ་བུར་བྱ་སྟེ་། དེས་ནི་། དགེ་འདུན་ཡང་འགལ་ཚབས་ཅན་དུ་མི་འགྱུར་རོ་༎ བཅུའི་ཚོགས་ཀྱི་བྱ་བའི་ལས་བཅུ་པ་ཁྱིམ་པ་མ་ཡིན་པ་དང་ཞེས་བྱ་བ་ནས་བཅུ་པ་སྤོ་བ་མ་ཡིན་པས་ཆོས་ཀྱི་ལས་བྱེད་ན་ཞེས་བྱ་བའི་བར་གོང་མ་བཞིན་དུ་སྟེ་། དེ་ནི་། ཆོས་ཀྱི་ལས་དང་། འདུལ་བའི་ལས་ཡིན་ནོ་༎ དེ་ནི་། དེ་ལྟར་བྱ་སྟེ་། དེས་ནི་། དགེ་འདུན་ཡང་འགལ་ཚབས་ཅན་དུ་མི་འགྱུར་རོ་༎ ཉི་ཤུའི་ཚོགས་ཀྱི་བྱ་བའི་ལས་ཉི་ཤུར་མ་ཚང་བས་བྱེད་ན་། དེ་ནི་། ཆོས་མ་ཡིན་པ་དང་། འདུལ་བ་མ་ཡིན་པའི་ལས་ཡིན་ནོ་༎ དེ་ནི་། དེ་ལྟ་བུར་མི་བྱ་སྟེ་། དེས་ནི་། དགེ་འདུན་ཡང་འགལ་ཚབས་ཅན་དུ་འགྱུར་རོ་༎ ཉི་ཤུའི་ཚོགས་ཀྱི་བྱ་བའི་ལས་ཉི་ཤུ་པ་ཁྱིམ་པ་དང་དགེ་ཚུལ་དང་ཞེས་བྱ་བ་ནས་ཉི་ཤུ་པ་སྤོ་བས་བྱེད་ན་ཞེས་བྱ་བའི་བར་གོང་མ་བཞིན་དུ་སྟེ་། དེ་ནི་། ཆོས་མ་ཡིན་པའི་ལས་དང་། འདུལ་བ་མ་ཡིན་པའི་ལས་ཡིན་ནོ་༎ དེ་ནི་། དེ་ལྟ་བུར་མི་བྱ་སྟེ་། དེས་ནི་། དགེ་འདུན་ཡང་འགལ་ཚབས་ཅན་དུ་འགྱུར་རོ་༎ ཉི་ཤུའི་ཚོགས་ཀྱི་བྱ་བ་ཉི་ཤུ་ཚང་བས་ཆོས་ཀྱི་ལས་བྱེད་ན་། དེ་ནི་། ཆོས་ཀྱི་ལས་དང་། ༄༢༠༥ཨ་༌༎ འདུལ་བའི་ལས་ཡིན་ནོ་༎ དེ་ནི་། དེ་ལྟ་བུར་བྱ་སྟེ་། དེས་ནི་། དགེ་འདུན་ཡང་འགལ་ཚབས་ཅན་དུ་མི་འགྱུར་རོ་༎ ཉི་ཤུའི་ཚོགས་ཀྱི་བྱ་བའི་ལས་ཉི་ཤུ་པ་ཁྱིམ་པ་མ་ཡིན་པ་དང་། དགེ་ཚུལ་མ་ཡིན་པ་དང་ཞེས་བྱ་བ་ནས་ཉི་ཤུ་པ་སྤོ་བ་མ་ཡིན་པས་ཆོས་ཀྱི་ལས་བྱེད་ན་ཞེས་བྱ་བའི་བར་གོང་མ་བཞིན་དུ་སྟེ་། དེ་ནི་། ཆོས་ཀྱི་ལས་དང་། འདུལ་བའི་ལས་ཡིན་ནོ་༎ དེ་ནི་། དེ་ལྟ་བུར་བྱ་སྟེ་། དེས་ནི་། དགེ་འདུན་ཡང་འགལ་ཚབས་ཅན་དུ་མི་འགྱུར་རོ་༎ སྡོམ་ལ་། ཆོས་དང་ཆོས་མིན་ལས་གང་དང་༎ གསོལ་པ་གང་ཡིན་དེས་བྱས་པ་དང་༎ མངོན་སུམ་དང་ནི་ཁས་བླངས་དང་༎ འཁོར་ལོ་ལྟ་བུར་བསྒྲེ་བས་འབྲེལ་༎ ཆོས་མ་ཡིན་པའི་ལས་དང་། ཆོས་ཀྱི་ལས་ཏེ་། ཆོས་མ་ཡིན་པའི་ལས་གང་ཞེ་ན་། མི་འོས་པ་ལས་བསླང་བ་ལ་མ་ཐུག་པར་སློང་ཞིང་། བསླང་བར་བྱ་བ་ལ་ཇི་ལྟར་རྗེས་སུ་བསྒྲག་པ་ཡིན་པ་དེ་བཞིན་དུ་མི་སློང་བ་ནི་། ཆོས་མ་ཡིན་པའི་ལས་སོ་༎ འོས་པ་ལ་བསླང་བ་ལ་ཐུག་པའི་ཚེ་སློང་ཞིང་བསླང་བར་བྱ་བ་ལ་ཇི་ལྟར་བསྒྲག་པ་ཡིན་པ་དེ་བཞིན་དུ་སློང་བ་ནི་། ཆོས་ཀྱི་ལས་སོ་༎ མི་འོས་པ་བསླང་བ་ལ་མ་ཐུག་པར་སློང་ཞིང་། བསླང་བར་བྱ་བ་ལ་ཇི་ལྟར་བསྒྲག་པ་ཡིན་པ་དེ་བཞིན་དུ་མི་སློང་བ་ནི་། ཆོས་མ་ཡིན་པའི་ལས་སོ༏་༏འོས་པ་ལ་བསླང་བ་ལ་ཐུག་པའི་ཚེ་སློང་ཞིང་། བསླང་བར་བྱ་བ་ལ་ཇི་ལྟར་རྗེས་སུ་བསྒྲག་པ་ཡིན་པ་དེ་བཞིན་དུ་བསླང་བ་ནི་། ཆོས་ཀྱི་ལས་སོ་༎ གསོལ་པ་མ་བྱས་པར་བྱེད་པ་ནི་། ༄༢༠༥བ་ཆོས་མ་ཡིན་པའི་ལས་སོ་༎ གསོལ་པ་བྱས་ནས་བྱེད་པ་ནི་། ཆོས་ཀྱི་ལས་སོ་༎ གསོལ་པ་དང་གཉིས་ཀྱི་ལས་ལ་། གསོལ་པ་མ་བྱས་པར་ལན་གཅིག་རྗེས་སུ་སྒྲོག་པར་བྱེད་པ་ནི་། ཆོས་མ་ཡིན་པའི་ལས་སོ༏་༏གསོལ་པ་དང་གཉིས་ཀྱི་ལས་ལ་། གསོལ་བ་བྱས་ནས་ལན་གཅིག་རྗེས་སུ་སྒྲོག་པར་བྱེད་པ་ནི་། ཆོས་ཀྱི་ལས་སོ་༎ གསོལ་བ་དང་བཞིའི་ལས་ལ་། གསོལ་བ་མ་བྱས་པར་ལན་གསུམ་དུ་རྗེས་སུ་སྒྲོག་པར་བྱེད་པ་ནི་། ཆོས་མ་ཡིན་པའི་ལས་སོ་༎ གསོལ་བ་དང་བཞིའི་ལས་ལ་། གསོལ་བ་བཏབ་ནས་ལན་གསུམ་དུ་རྗེས་སུ་སྒྲོག་པར་བྱེད་པ་ནི་། ཆོས་ཀྱི་ལས་སོ་༎ ལས་གཞན་གྱིས་གསོལ་བ་བྱས་ལ་ལས་གཞན་གྱིས་རྫོགས་པར་བྱེད་པ་ནི་། ཆོས་མ་ཡིན་པའི་ལས་སོ་༎ ལས་དེ་ཉིད་ཀྱིས་གསོལ་བ་བྱས་ནས་རྫོགས་པར་བྱེད་པ་ནི་། ཆོས་ཀྱི་ལས་སོ་༎ མངོན་སུམ་དུ་བྱ་བའི་ལས་མངོན་སུམ་པ་མ་ཡིན་པ་ལ་བྱེད་པ་ནི་། ཆོས་མ་ཡིན་པའི་ལས་སོ་༎ མངོན་སུམ་དུ་བྱ་བའི་ལས་མངོན་སུམ་པ་ལ་བྱེད་པ་ནི་། ཆོས་ཀྱི་ལས་སོ་༎ ཁས་བླང་བར་བྱ་བའི་ལས་ཁས་མི་ལེན་པར་བྱེད་པ་ནི་། ཆོས་མ་ཡིན་པའི་ལས་སོ་༎ ཁས་བླང་བར་བྱ་བའི་ལས་ཁས་ལེན་པར་བྱེད་པ་ནི་། ཆོས་ཀྱི་ལས་སོ་༎ མངོན་སུམ་གྱིས་འདུལ་བར་འོས་པ་ལ་དྲན་པས་འདུལ་བ་སྦྱིན་པ་ནི་། ཆོས་མ་ཡིན་པའི་ལས་སོ་༎ མ་མྱོས་པས་འདུལ་བ་དང་། དེའི་ངོ་བོ་ཉིད་ཚོལ་དུ་གཞུག་པ་དང་། གང་ཚུལ་ཤིང་མང་པོ་བྲིམ་པ་དང་། ཁས་བླང་བར་འོས་པ་དང་། རཙབ༹་བཀྲམ་པ་ལྟ་བུ་དང་། བསྡིགས་པ་དང་། སྨད་པ་དང་། ༄༢༠༦ཨ་༌༎ བསྐྲད་པ་དང་། སྤང་བ་དང་། མ་མཐོང་བ་གནས་ནས་དབྱུང་བ་དང་། ཕྱིར་མི་བྱེད་པས་གནས་ནས་དབྱུང་བ་དང་། སྡིག་པའི་ལྟ་བར་སོང་བ་སྤངས་པས་གནས་ནས་དབྱུང་བའི་ལས་དང་། སྤོ་བ་དང་། གཞི་ནས་སྤོ་བ་དང་། ཡང་གཞི་ནས་བསླང་སྟེ་སྤོ་བ་དང་། མགུ་བར་བྱ་བ་དང་། གཞི་ནས་མགུ་བར་བྱ་བ་དང་། ཡང་གཞི་ནས་བསླང་སྟེ་མགུ་བར་བྱ་བ་དང་། འབྱིན་པར་བྱེད་པ་ནི་། ཆོས་མ་ཡིན་པའི་ལས་སོ་༎ མངོན་སུམ་གྱིས་འདུལ་བར་འོས་པ་ལ་མངོན་སུམ་གྱིས་འདུལ་བ་ཉིད་སྦྱིན་གྱི་། དྲན་པས་འདུལ་བ་མ་ཡིན་པ་ཞེས་བྱ་བ་ནས་འབྱིན་པར་བྱེད་པ་མ་ཡིན་ཞེས་བྱ་བའི་བར་དུ་ཆོས་ཀྱི་ལས་སོ་༎ དྲན་པས་འདུལ་བར་འོས་པ་ལ་མ་མྱོས་པས་འདུལ་བ་སྦྱིན་པ་ནི་༎ ཆོས་མ་ཡིན་པའི་ལས་སོ་༎ དེའི་ངོ་བོ་ཉིད་ཚོལ་དུ་གཞུག་པ་དང་ཞེས་བྱ་བ་ནས་འབྱིན་པར་བྱེད་པ་ཞེས་བྱ་བའི་བར་གོང་མ་བཞིན་དུ་སྟེ་། མངོན་སུམ་གྱིས་འདུལ་བ་སྦྱིན་པ་ནི་། ཆོས་མ་ཡིན་པའི་ལས་སོ་༎ དྲན་པས་འདུལ་བར་འོས་པ་ལ་དྲན་པས་འདུལ་བ་ཉིད་སྦྱིན་གྱི་། མ་མྱོས་པས་འདུལ་བ་མ་ཡིན་། དེའི་ངོ་བོ་ཉིད་ཚོལ་དུ་གཞུག་པ་མ་ཡིན་ཞེས་བྱ་བ་ནས་མངོན་སུམ་གྱིས་འདུལ་བ་མ་ཡིན་ཞེས་བྱ་བའི་བར་ནི་། ཆོས་ཀྱི་ལས་སོ་༎ མ་མྱོས་པས་འདུལ་བར་འོས་པ་ལ་དེའི་ངོ་བོ་ཉིད་ཚོལ་དུ་གཞུག་པ་སྦྱིན་པ་ནི་། ཆོས་མ་ཡིན་པའི་ལས་སོ་། དེ་བཞིན་དུ་གང་ཚུལ་ཤིང་མང་པོ་སྦྱིན་པ་ཞེས་བྱ་བ་ནས་མངོན་སུམ་གྱིས་འདུལ་བ་དང་དྲན་༄༢༠༦བ་པས་འདུལ་བའི་བར་སྦྱིན་པ་ནི་། ཆོས་མ་ཡིན་པའི་ལས་སོ་༎ མ་མྱོས་པས་འདུལ་བར་འོས་པ་ལ་མ་མྱོས་པས་འདུལ་བ་ཉིད་སྦྱིན་གྱི་། དེའི་ངོ་བོ་ཉིད་ཚོལ་དུ་གཞུག་པ་མ་ཡིན་ཞེས་བྱ་བ་ནས་དྲན་པས་འདུལ་བ་མ་ཡིན་ཞེས་བྱ་བའི་བར་ཆོས་ཀྱི་ལས་སོ་༎ དེའི་ངོ་བོ་ཉིད་ཚོལ་དུ་གཞུག་པར་འོས་པ་ལ་གང་ཚུལ་ཤིང་མང་པོ་སྦྱིན་པ་ནི་། ཆོས་མ་ཡིན་པའི་ལས་སོ་༎ བསྡིགས་པ་ཞེས་བྱ་བ་ནས་མ་མྱོས་པས་འདུལ་བ་སྦྱིན་པ་ནི་ཞེས་བྱ་བའི་བར་གོང་མ་བཞིན་དུ་སྟེ་། ཆོས་མ་ཡིན་པའི་ལས་སོ་༎ དེའི་ངོ་བོ་ཉིད་ཚོལ་དུ་གཞུག་པར་འོས་པ་ལ་དེའི་ངོ་བོ་ཉིད་ཚུལ་དུ་གཞུག་པ་ཉིད་སྦྱིན་གྱི་། གང་ཚོལ་དུ་གཞུག་པ་ཉིད་སྦྱིན་གྱི་། གང་ཚུལ་ཤིང་མང་པོ་སྦྱིན་པ་མ་ཡིན་ཞེས་བྱ་བ་ནས་མ་མྱོས་པས་འདུལ་བ་མ་ཡིན་ཞེས་བྱ་བའི་བར་ནི་། ཆོས་ཀྱི་ལས་སོ་༎ གང་ཚུལ་ཤིང་མང་པོ་སྦྱིན་པར་འོས་པ་ལ་བསྡིགས་པའི་ལས་བྱེད་པ་ནི་། ཆོས་མ་ཡིན་པའི་ལས་སོ་༎ སྨད་པ་ཞེས་བྱ་བ་ནས་དེའི་ངོ་བོ་ཉིད་ཚོལ་དུ་གཞུག་པ་ནི་ཞེས་བྱ་བའི་བར་གོང་མ་བཞིན་དུ་སྟེ་། ཆོས་མ་ཡིན་པའི་ལས་སོ་༎ གང་ཚུལ་ཤིང་མང་པོ་ཉིད་སྦྱིན་པར་འོས་པ་ལ་གང་ཚུལ་ཤིང་མང་པོ་ཉིད་སྦྱིན་གྱི་། བསྡིགས་པ་མ་ཡིན་ཞེས་བྱ་བ་ནས་དེའི་ངོ་བོ་ཉིད་ཚོལ་དུ་གཞུག་པ་མ་ཡིན་ཞེས་བྱ་བའི་བར་ནི་། ཆོས་ཀྱི་ལས་སོ་༎ བསྡིགས་པར་འོས་པའི་ལས་ལ་སྨད་པའི་ལས་བྱེད་པ་དང་། སྤང་བའི་ལས་དང་ཞེས་བྱ་བ་ནས་གང་ཚུལ་ཤིང་མང་པོ་སྦྱིན་པར་བྱེད་པ་ནི་ཞེས་བྱ་བའི་བར་གོང་མ་བཞིན་དུ་སྟེ་། ཆོས་མ་ཡིན་པའི་ལས་སོ་༎ ༄༢༠༧ཨ་༌༎ བསྡིགས་པར་འོས་པའི་ལས་ལ་བསྡིགས་པ་ཉིད་ཀྱི་ལས་བྱེད་ཀྱི་། ལྷག་མ་གཞན་མ་ཡིན་པ་སྟེ་། བསྒྲེ་བ་འདིས་འཁོར་ལོ་བཞིན་དུ་བསྒྲེ་བ་ནི་། ཆོས་ཀྱི་ལས་སོ་༎ སྨད་པར་འོས་པའི་ལས་ལ་སྤང་བའི་ལས་བྱེད་པ་ནི་། ཆོས་མ་ཡིན་པའི་ལས་ཞེས་བྱ་བ་གོང་མ་བཞིན་ནོ་༎ སྨད་པར་འོས་པའི་ལས་ལ་སྨད་པའི་ལས་ཉིད་བྱེད་པ་ནི་། ཆོས་ཀྱི་ལས་ཏེ་། གོང་མ་བཞིན་ནོ་༎ བསྐྲད་པར་འོས་པའི་ལས་ལ་སྤང་བའི་ལས་བྱེད་པ་ནི་། ཆོས་མ་ཡིན་པའི་ལས་ཏེ་། གོང་མ་བཞིན་ནོ་༎ བསྐྲད་པར་འོས་པའི་ལས་ལ་བསྐྲད་པའི་ལས་ཉིད་བྱེད་པ་ནི་། ཆོས་ཀྱི་ལས་ཏེ་། གོང་མ་བཞིན་ནོ་༎ སྤང་བར་འོས་པའི་ལས་ལ་མ་མཐོང་བས་གནས་ནས་དབྱུང་བའི་ལས་བྱེད་པ་ནི་། ཆོས་མ་ཡིན་པའི་ལས་ཏེ་། གོང་མ་བཞིན་ནོ་༎ སྤང་བར་འོས་པའི་ལས་ལ་སྤང་བ་ཉིད་ཀྱི་ལས་བྱེད་པ་ནི་། ཆོས་ཀྱི་ལས་ཏེ་། གོང་མ་བཞིན་ནོ་༎ མ་མཐོང་བས་གནས་ནས་དབྱུང་བར་འོས་པའི་ལས་ལ་ཕྱིར་མི་བྱེད་པས་གནས་ནས་དབྱུང་བའི་ལས་བྱེད་པ་ནི་། ཆོས་མ་ཡིན་པའི་ལས་ཏེ་། གོང་མ་བཞིན་ནོ་༎ མ་མཐོང་བས་གནས་ནས་དབྱུང་བར་འོས་པའི་ལས་ལ་མ་མཐོང་བས་གནས་ནས་དབྱུང་བ་ཉིད་ཀྱི་ལས་བྱེད་པ་ནི་། ཆོས་ཀྱི་ལས་ཏེ་། གོང་མ་བཞིན་ནོ་༎ ཕྱིར་མི་བྱེད་པས་གནས་ནས་དབྱུང་བར་འོས་པའི་ལས་ལ་སྡིག་པ་ཅན་གྱི་ལྟ་བར་སོང་བ་མ་སྤངས་པས་གནས་ནས་དབྱུང་བའི་ལས་བྱེད་པ་ནི་། ཆོས་མ་༄༢༠༧བ་ཡིན་པའི་ལས་ཏེ་། གོང་མ་བཞིན་ནོ་༎ ཕྱིར་མི་བྱེད་པས་གནས་ནས་དབྱུང་བར་འོས་པའི་ལས་ལ་ཕྱིར་མི་བྱེད་པས་གནས་ནས་དབྱུང་བ་ཉིད་ཀྱི་ལས་བྱེད་པ་ནི་། ཆོས་ཀྱི་ལས་ཏེ་། གོང་མ་བཞིན་ནོ་༎ སྡིག་པའི་ལྟ་བར་སོང་བ་མ་སྤངས་པས་གནས་ནས་དབྱུང་བར་འོས་པའི་ལས་ལ་སྤོ་བ་སྦྱིན་པ་ནི་། ཆོས་མ་ཡིན་པའི་ལས་ཏེ་། གོང་མ་བཞིན་ནོ་༎ སྡིག་པའི་ལྟ་བར་སོང་བ་མ་སྤངས་པས་གནས་ནས་དབྱུང་བར་འོས་པའི་ལས་ལ་སྡིག་པའི་ལྟ་བར་སོང་བ་མ་སྤངས་པས་གནས་ནས་དབྱུང་བ་ཉིད་ཀྱི་ལས་བྱེད་པ་ནི་། ཆོས་ཀྱི་ལས་ཏེ་། གོང་མ་བཞིན་ནོ་༎ སྤོ་བར་འོས་པའི་ལས་ལ་གཞི་ནས་སྤོ་བ་སྦྱིན་པ་ནི་། ཆོས་མ་ཡིན་པའི་ལས་ཏེ་། གོང་མ་བཞིན་ནོ་༎ སྤོ་བར་འོས་པའི་ལས་ལ་སྤོ་བ་ཉིད་སྦྱིན་པ་ནི་། ཆོས་ཀྱི་ལས་ཏེ་། གོང་མ་བཞིན་ནོ་༎ གཞི་ནས་སྤོ་བར་འོས་པའི་ལས་ལ་ཡང་གཞི་ནས་བསླང་སྟེ་སྤོ་བ་སྦྱིན་པ་ནི་། ཆོས་མ་ཡིན་པའི་ལས་ཏེ་། གོང་མ་བཞིན་ནོ་༎ གཞི་ནས་སྤོ་བར་འོས་པའི་ལས་ལ་གཞི་ནས་སྤོ་བ་ཉིད་སྦྱིན་པ་ནི་། ཆོས་ཀྱི་ལས་ཏེ་། གོང་མ་བཞིན་ནོ་༎ སྤོ་བ་མ་སྤྱད་པ་ལ་མགུ་བར་བྱ་བ་སྦྱིན་པ་ནི་། ཆོས་མ་ཡིན་པའི་ལས་ཏེ་། གོང་མ་བཞིན་ནོ་༎ སྤོ་བ་སྤྱད་པ་ལ་མགུ་བར་བྱ་བ་སྦྱིན་པ་ནི་། ཆོས་ཀྱི་ལས་ཏེ་། གོང་མ་བཞིན་ནོ༏་༏མགུ་བར་བྱ་བ་མ་སྤྱད་པ་ལ་འབྱིན་པ་ནི་། ཆོས་མ་ཡིན་པའི་ལས་ཏེ་། གོང་མ་བཞིན་ནོ་༎ མགུ་བར་བྱ་བ་སྤྱད་པ་ལ་འབྱིན་པ་ནི་། ཆོས་ཀྱི་ལས་ཏེ་། གོང་མ་བཞིན་ནོ་༎ དབྱུང་༄༢༠༨ཨ་༌༎ བར་འོས་པ་ལ་མངོན་སུམ་གྱིས་འདུལ་བ་སྦྱིན་པ་ནི་ཞེས་བྱ་བ་ནས་མགུ་བར་བྱ་བ་ནས་མགུ་བར་བྱ་བ་དང་མི་འབྱིན་པ་ཞེས་བྱ་བའི་བར་ནི་། ཆོས་མ་ཡིན་པའི་ལས་ཏེ་། གོང་མ་བཞིན་ནོ་༎ དབྱུང་བར་འོས་པ་ལ་དབྱུང་བ་ཉིད་བྱེད་ཀྱི་། མངོན་སུམ་གྱིས་འདུལ་བ་སྦྱིན་པ་མ་ཡིན་ཞེས་བྱ་བ་ནས་མགུ་བར་བྱ་བ་མ་ཡིན་ཞེས་བྱ་བའི་བར་ནི་། ཆོས་ཀྱི་ལས་ཏེ་། གོང་མ་བཞིན་ནོ་༎ དེ་བཞིན་དུ་རེ་རེས་མགོ་བཟུང་ནས་འཁོར་ལོ་བཞིན་དུ་བསྒྲེ་བ་རྒྱས་པར་ཁོང་དུ་ཆུད་པར་བྱའོ་༎ སྡོམ་ནི་། མི་མཐུན་མཐུན་དང་འོས་པ་དང་། ཆོས་དང་ཆོས་མིན་གནས་ནས་འབྱིན་༎ བསླང་བ་ཉིད་དེ་འདི་དག་ནི་༎ ལས་ཀྱི་གཞིར་ནི་བསྡུས་པ་ཡིན་༎ མི་མཐུན་པའི་ལས་དང་། མཐུན་པའི་ལས་སོ་༎ མི་མཐུན་པའི་ལས་གང་ཞེ་ན་། མཚམས་ན་གནས་པའི་དགེ་སློང་བྱ་བར་འོས་པ་ཇི་སྙེད་པ་ཐམས་ཅད་མ་འདུས་ཤིང་མངོན་སུམ་དུ་མ་གྱུར་པ་དང་། འདུན་པ་བླང་བར་འོས་པ་རྣམས་ལས་འདུན་པ་མ་བླངས་པར་གྱུར་པ་དང་། དགེ་སློང་རྣམས་འདུས་ཤིང་མངོན་སུམ་དུ་གྱུར་ཀྱང་མི་བཏུབ་ཅིང་ཕྱིར་འདོད་པ་གང་གིས་གཤེ་བར་འོས་པ་རྣམས་མི་བཏུབ་ཅིང་ཕྱིར་དོང་ལ་ལས་དག་ཀྱང་བྱེད་ན་། འདི་ནི་། མི་མཐུན་པའི་ལས་ཞེས་བྱའོ་༎ མཐུན་པའི་ལས་གང་ཞེ་ན་། མཚམས་ན་གནས་པའི་དགེ་སློང་བྱ་བར་འོས་པ་ཇི་སྙེད་པ་ཐམས་ཅད་འདུས་ཤིང་མངོན་སུམ་དུ་གྱུར་པ་དང་། འདུན་པ་བླང་བར་འོས་པ་རྣམས་ལས་འདུན་པ་༄༢༠༨བ་བླངས་པར་གྱུར་པ་དང་གྱུར་པ་དང་། ། དགེ་སློང་རྣམས་འདུས་ཤིང་མངོན་སུམ་དུ་གྱུར་ཀྱང་མི་བཏུབ་ཅིང་ཕྱིར་འདོང་བ་གང་དག་གཤེ་བར་འོས་པ་རྣམས་བཏུབ་ཅིང་མི་གཤེ་བ་ལས་དག་བྱེད་པ་འདི་ནི་། མཐུན་པའི་ལས་ཞེས་བྱའོ་༎ སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ་། བཙུན་པ་། དུ་ཞིག་གི་གཤེ་བར་མི་འོས་པ་ལགས་། ཉེ་བར་འཁོར་། བཅུ་སྟེ་། ངོ་ཚ་མེད་པ་དང་། ཀླན་ཀ་ཚོལ་བ་དང་། བུས་པ་དང་། བླུན་པོ་དང་། མི་གསལ་བ་དང་། མི་མཁས་པ་དང་། མཚམས་ཀྱི་ཕྱི་རོལ་ན་གནས་པ་དང་། བར་སྣང་ལ་གནས་པ་དང་། སྤྱོད་ལམ་ལས་ལྡང་བ་དང་། ཚིག་མ་བསྡམས་པའི་འོ་༎ བཙུན་པ་། དུ་ཞིག་གི་གཤེ་བར་འོས་པ་ལགས་། ཉེ་བར་འཁོར་། བཞི་སྟེ་། རང་བཞིན་དུ་གནས་པ་དང་། མཚམས་ཀྱི་ནང་ན་གནས་པ་དང་། སྤྱོད་ལམ་ལས་མ་ལངས་པ་དང་། ཚིག་བསྡམས་པའི་འོ་༎ སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ་། བཙུན་པ་། གནས་ནས་དབྱུང་བའི་ལས་དུ་ཞིག་མཆིས་ལགས་། ཉེ་བར་འཁོར་། བཞི་སྟེ་། མི་མཐུན་པ་དག་གིས་ཆོས་མ་ཡིན་པས་གནས་ནས་འབྱིན་པ་དང་། མཐུན་པ་དག་གིས་ཆོས་མ་ཡིན་པ་དང་། མི་མཐུན་པ་དག་གིས་ཆོས་ཀྱིས་དང་། མཐུན་པ་དག་གིས་ཆོས་ཀྱིས་འབྱིན་པའོ་༎ དེ་ལ་གནས་ནས་འབྱིན་པའི་ལས་ནི་། གཅིག་ཡིན་ཏེ་། འདི་ལྟ་སྟེ་། མཐུན་པ་དག་གིས་ཆོས་ཀྱིས་གནས་ནས་འབྱིན་༄༢༠༩ཨ་༌༎ པའི་འོ་༎ བཙུན་པ་། བསླང་བའི་ལས་དུ་མཆིས་ལགས་། ཉེ་བར་འཁོར་། བཞི་སྟེ་། མི་མཐུན་པ་དག་གིས་ཆོས་མ་ཡིན་པས་སློང་བ་དང་། མཐུན་པ་དག་གིས་ཆོས་མ་ཡིན་པས་དང་། མི་མཐུན་པ་དག་གིས་ཆོས་ཀྱིས་དང་། མཐུན་པ་དག་གིས་ཆོས་ཀྱིས་སློང་བའོ་༎ དེ་ལ་སློང་བའི་ལས་ནི་། གཅིག་ཡིན་ཏེ་། འདི་ལྟ་སྟེ་། མཐུན་བ་དག་གིས་ཆོས་ཀྱིས་སློང་བར་བྱེད་པའོ་། ལས་ཀྱི་གཞི་རྫོགས་སོ་༎༎ ཕྱིར་བཅོས་པའི་གཞིའི་སྡོམ་ནི་། དམར་སེར་ཅན་གྱི་གཞི་དང་ནི་༎ དེ་བཞིན་གང་ཟག་དག་དང་ནི༏་༏དེ་ནས་སྤོ་བ་བྱ་བ་དང་༎ གསོ་སྦྱོང་གཞག་པར་བྱ་བ་དང་༎ གནས་མལ་དང་ནི་རྩོད་པ་དང་༎ དགེ་འདུན་འབྱེད་པ་ཕྱི་མ་ཡིན་༎ དམར་སེར་ཅན་གྱི་གཞིའི་སྡོམ་ནི་༎ དམར་སེར་ཅན་དག་བསྡིགས་པ་དང་༎ ལེགས་ལྡན་སྨད་པར་བྱ་བ་དང་། འགྲོ་མགྱོགས་དང་ནི་ནབ་སོ་གཉིས་༎ བསྐྲད་དང་ཆུ་སྟོད་ཕྱིར་བགྱིད་དང་༎ འདུན་པ་ཡི་ནི་མ་མཐོང་དང་༎ དེ་བཞིན་སླར་ནི་མ་འཆོས་དང་༎ འཆི་ལྟས་སྡིག་པའི་ལྟ་བ་ཅན་༎ འཆར་ཀ་དང་ནི་ལས་ལྔའོ་༎
 buddho bhagavān śrāvastyāṃ viharati jetavane anāthapiṇḍadasyārāme;	སངས་རྒྱས་བཅོམ་ལྡན་འདས་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ་༎ དེའི་ཚེ་མཉན་ཡོད་ན་དགེ་སློང་དམར་སེར་ཅན་། འཐབ་ཀྲོལ་བྱེད་པ་༎ མཚང་འདྲུ་བར་བྱེད་པ་། རྩོད་པར་བྱེད་པ་༎ འགྱེད་པར་༄༢༠༩བ་བྱེད་པ་། རྩོད་པའི་གཞི་བྱེད་པ་རྣམས་གནས་ཏེ་། དེ་རྣམས་དགེ་འདུན་ལ་ཡང་དང་ཡང་དུ་རྩོད་པའི་གཞི་སྐྱེད་པས་། དེས་ནས་དགེ་འདུན་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་ཞིང་གནས་སོ་༎ སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་དམར་སེར་ཅན་གྱི་དགེ་སློང་འཐབ་ཀྲོལ་བྱེད་པ་། མཚང་འདྲུ་བར་བྱེད་པ་། རྩོད་པར་བྱེད་པ་། འགྱེད་པར་བྱེད་པ་། རྩོད་པའི་གཞི་བྱེད་པ་རྣམས་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་བསྡིགས་པའི་ལས་བྱོས་ཤིག་། རྒྱུ་ལྔས་བསྡིགས་པའི་ལས་བྱས་ན་། དེ་ནི་། ཆོས་མ་ཡིན་པའི་ལས་དང་། འདུལ་བ་མ་ཡིན་པའི་ལས་ཡིན་ཏེ་། དེས་ནི་། དགེ་འདུན་ཡང་འགལ་ཚབས་ཅན་དུ་འགྱུར་རོ་༎ ལྔ་གང་གིས་ཤེ་ན་། གླེང་བར་མ་བྱས་པ་དང་། དྲན་པར་མ་བྱས་པ་དང་། གཞི་མེད་པ་དང་། ཁས་མ་བླངས་པ་དང་། མངོན་སུམ་དུ་མ་གྱུར་པར་བྱེད་པའོ་༎ ཡང་། རྒྱུ་ལྔས་བསྡིགས་པའི་ལས་བྱས་ན་། དེ་ནི་། ཆོས་ཀྱི་ལས་དང་། འདུལ་བའི་ལས་ཡིན་ཏེ་། དེས་ནི་། དགེ་འདུན་ཡང་འགལ་ཚབས་ཅན་དུ་མི་འགྱུར་རོ་། ལྔ་གང་གིས་ཤེ་ན་། གླེང་བར་བྱས་པ་དང་། དྲན་པར་བྱས་པ་དང་། གཞི་དང་བཅས་པ་དང་། ཁས་བླངས་པ་དང་། མངོན་སུམ་དུ་གྱུར་པར་བྱེད་པའོ་༎ འདི་ལྟར་ཡང་བྱ་སྟེ་། གནས་མལ་༄༢༡༠ཨ་༌༎ བཤམས་ལ་གནདའི་བརྡུངས་ཏེ་། དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་ལ་། དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་། དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་༎ དགེ་སློང་དམར་སེར་ཅན་འདི་དག་ནི་། འཐབ་ཀྲོལ་བགྱིད་པ་། མཚང་འདྲུ་བར་བགྱིད་པ་། རྩོད་པར་བགྱིད་པ་། འགྱེད་པར་བགྱིད་པ་། རྩོད་པའི་གཞི་བགྱིད་པ་དག་ལགས་ཏེ་། འདི་དག་གིས་དགེ་འདུན་ལ་ཡང་དང་ཡང་དུ་རྩོད་པའི་གཞི་སྐྱེད་པར་བགྱིད་དེ་། དེས་ན་དགེ་འདུན་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་ཞིང་གནས་ན་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། དགེ་འདུན་གྱིས་དགེ་སློང་དམར་སེར་ཅན་འཐབ་ཀྲོལ་བགྱིད་པ་། མཚང་འདྲུ་བར་བགྱིད་པ་། རྩོད་པར་བགྱིད་པ་། འགྱེད་པར་བགྱིད་པ་༎ རྩོད་པའི་གཞི་བགྱིད་པ་རྣམས་ལ་བསྡིགས་པའི་འཕྲིན་ལས་མཛད་དོ་༎ འདི་ནི་། གསོལ་བའོ་༎ དེ་ནས་ལས་བྱ་སྟེ་། དགེ་འདུན་བཙུན་པ་རྣམས་གསན་དུ་གསོལ་༎ དགེ་སློང་དམར་སེར་ཅན་འདི་དག་ནི་། འཐབ་ཀྲོལ་བགྱིད་པ༏་མཚང་འདྲུ་བར་བགྱིད་པ་། རྩོད་པར་བགྱིད་པ་། འགྱེད་པར་བགྱིད་པ་། རྩོད་པའི་གཞི་བགྱིད་པ་ལགས་ཏེ་། འདི་དག་གིས་དགེ་འདུན་ལ་ཡང་དང་ཡང་དུ་རྩོད་པའི་གཞི་སྐྱེད་པར་༄༢༡༠བ་བགྱིད་དེ་། དེས་ན་དགེ་འདུན་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་ཞིང་གནས་པས་། དེའི་སླད་དུ་དགེ་འདུན་གྱིས་། དགེ་སློང་དམར་སེར་ཅན་འཐབ་ཀྲོལ་བགྱིད་པ༏་མཚང་འདྲུ་བ་བགྱིད་པ་༎ རྩོད་པར་བགྱིད་པ་། འགྱེད་པར་བགྱིད་པ་། རྩོད་པའི་གཞི་བགྱིད་པ་རྣམས་ལ་བསྡིགས་པའི་འཕྲིན་ལས་མཛད་ན་། ཚེ་དང་ལྡན་པ་གང་དག་། དགེ་སློང་དམར་སེར་ཅན་རྣམས་ལ་ཞེས་བྱ་བ་ནས་བསྡིགས་པའི་འཕྲིན་ལས་མཛད་པར་ཞེས་བྱ་བའི་བར་གོང་མ་བཞིན་དུ་སྟེ་། བཟོད་པ་དེ་དག་ནི་། ཅང་མ་གསུངས་ཤིག་། གང་དག་མི་བཟོད་པ་དེ་དག་ནི་། གསུངས་ཤིག་། འདི་ནི་། ལས་བརྗོད་པ་དང་པོ་ཡིན་ཏེ་། དེ་བཞིན་དུ་ལས་བརྗོད་པ་གཉིས་པ་དང་། གསུམ་པའི་བར་དུ་བརྗོད་པར་བྱའོ་༎ དགེ་འདུན་གྱིས་བཟོད་ཅིང་གནང་ནས་༎ དགེ་འདུན་གྱིས་དགེ་སློང་དམར་སེར་ཅན་ཞེས་བྱ་བ་ནས་བསྡིགས་པའི་འཕྲིན་ལས་མཛད་ལགས་ཏེ་། འདི་ལྟར་། ཅང་མི་གསུང་བས་དེ་དེ་བཞིན་དུ་འཛིན་ཏོ་ཞེས་བྱ་བའི་བར་གོང་མ་བཞིན་ནོ་༎ དགེ་སློང་དག་། ངས་བསྡིགས་པའི་ལས་བྱས་པའི་ཀུན་ཏུ་སྤྱོད་པའི་ཆོས་བཅའ་བར་བྱ་སྟེ་། བསྡིགས་པའི་ལས་བྱས་པའི་དགེ་སློང་གིས་རབ་ཏུ་འབྱུང་བར་མི་བྱ་སྟེ་། བསྙེན་པར་རྫོགས་པར་མི་བྱ་། གནས་མི་སྦྱིན་། དགེ་ཚུལ་གཞག་པར་མི་བྱ་། དགེ་སློང་མ་རྣམས་ལ་གདམས་པར་མི་བྱ་། དགེ་སློང་མ་རྣམས་ཀྱི་གདམས་ངག་དབབ་པར་བསྐོ་བར་མི་བྱ་། སྔར་བསྐོས་ན་ཡང་དགེ་༄༢༡༡ཨ་༌༎ སློང་མ་རྣམས་ལ་གདམས་པར་མི་བྱའོ་༎ དགེ་སློང་ལ་ཚུལ་ཁྲིམས་ཉམས་པ་དང་། ལྟ་བ་ཉམས་པ་དང་། སྤྱོད་པ་ཉམས་པ་དང་། འཚོ་བ་ཉམས་པས་གླེང་བ་དང་། དྲན་པར་མི་བྱ་། གདམས་ངག་སྦྱིན་པར་མི་བྱ་སྟེ་། གསོ་སྦྱོང་མ་ཡིན་། དགག་དབྱེ་མ་ཡིན་། གསོལ་བ་དང་། གསོལ་བ་དང་གཉིས་པ་མ་ཡིན་། གསོལ་བ་དང་བཞིའི་ལས་མ་ཡིན་ནོ་༎ བསྡིགས་པའི་ལས་བྱས་པའི་དགེ་སློང་གིས་ཀུན་དུ་སྤྱོད་པའི་ཆོས་ཇི་ལྟར་བཅས་པ་བཞིན་ཡང་དག་པར་བླངས་ཏེ་འཇུག་པར་མི་བྱེད་ན་། འགལ་ཚབས་ཅན་དུ་འགྱུར་རོ་༎ དེ་ལྟར་བསྡིགས་པའི་ལས་བྱས་པ་དེ་རྣམས་སྐྲ་གྱེན་དུ་བསྒྲེང་བ་ལྟ་བུ་དང་། སྐྲ་ཞིག་པ་ལྟ་བུ་དང་། དགེ་འདུན་ལ་སྤུས་ལ་ལྟུང་བ་ལྟ་བུར་བྱེད་། འབྱུང་བར་བསྐྱོད་། མཚུངས་པར་ཉེ་བར་སྟོན་ལ་། མཚམས་ཀྱི་ནང་དུ་འདུག་ནས་བསླང་བ་གསོལ་ཏེ་། འཐབ་ཀྲོལ་བྱེད་པ་ཉིད་སྤོང་ངོ་ཞེས་པའི་སྐབས་དེ་། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་བ་དང་། བཅོམ་ལྡན་འདས་ཀྱིས་བཀའ་སྩལ་པ༏་དགེ་སློང་དག་། ཁྱེད་ཀྱིས་དགེ་སློང་དམར་སེར་ཅན་འཐབ་ཀྲོལ་བྱེད་པ་། བསྡིགས་པའི་ལས་བྱས་པ་རྣམས་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་བསླང་བར་གྱིས་ཤིག་། བསྡིགས་པའི་ལས་བྱས་པ་ཆོས་ལྔ་དང་ལྡན་པ་ནི་། བསླང་བར་མི་བྱའོ་༎ ལྔ་གང་ཞེ་ན་། སྐྲ་གྱེན་དུ་འགྲེང་བ་ལྟ་བུ་དང་། སྐྲ་ཞིག་བལྟ་བུ་དང་། དགེ་འདུན་ལ་སྤུ་ས་ལ་ལྟུང་༄༢༡༡བ་བ་ལྟ་བུར་བྱེད་པ་དང་། འབྱུང་བར་མི་བསྐྱོད་པ་དང་། མཚུངས་པར་ཉེ་བར་མི་སྟོན་པ་དང་། མཚམས་ཀྱི་ནང་དུ་འདུག་སྟེ་བསླང་བ་མི་གསོལ་བ་དང་། འཐབ་ཀྲོལ་བྱེད་པ་དེ་མི་སྤོང་བ་སྟེ་། ཆོས་འདི་ལྔ་དང་ལྡན་པ་དེ་ནི་ཞེས་བྱ་བ་གོང་མ་བཞིན་དུའོ་༎ གཞན་ཡང་བསྡིགས་པའི་ལས་བྱས་པ་ཆོས་ལྔ་དང་ལྡན་པ་ནི་། བསླང་བར་མི་བྱ་སྟེ་། ལྔ་གང་ཞེ་ན་། ཕོ་བྲང་འཁོར་དུ་རྟོན་པ་དང་། བསྐོས་པ་འདུས་པའི་སར་རྟོན་པ་དང་། མུ་སྟེགས་ཅན་ལ་རྟོན་པ་དང་། གང་ཟག་ལ་རྟོན་པ་དང་། དགེ་འདུན་ལ་མི་རྟོན་པ་སྟེ་། ཆོས་འདི་ལྔ་དང་ལྡན་པ་ནི་ཞེས་བྱ་བ་གོང་མ་བཞིན་དུའོ་༎ གཞན་ཡང་བསྡིགས་པའི་ལས་བྱས་པ་། ཆོས་ལྔ་དང་ལྡན་པ་ནི་། བསླང་བར་མི་བྱ་སྟེ་། ལྔ་གང་ཞེ་ན་། ཁྱིམ་པའི་རྟགས་འཆང་བ་དང་། མུ་སྟེགས་ཅན་གྱི་རྟགས་འཆང་བ་དང་། མུ་སྟེགས་ཅན་ལ་བརྟེན་ཅིང་བསྙེན་ལ་བསྙེན་བཀུར་བྱེད་པ་དང་། སྤྱད་པར་བྱ་བ་མ་ཡིན་པ་སྤྱོད་པ་དང་། དགེ་སློང་གི་བསླབ་པ་ལ་མི་སློབ་པ་སྟེ་། ཆོས་འདི་ལྔ་ཞེས་བྱ་བ་གོང་མ་བཞིན་དུའོ་༎ གཞན་ཡང་བསྡིགས་པའི་ལས་བྱས་པ་ཆོས་ལྔ་དང་ལྡན་པ་ནི་། བསླང་བར་མི་བྱ་སྟེ་། ལྔ་གང་ཞེ་ན་། དགེ་སློང་རྣམས་ལ་གཤེ་བར་བྱེད་པ་དང་། ཁྲོ་བར་བྱེད་པ་དང་། ཁ་ཟེར་བར་བྱེད་པ་དང་། དགེ་འདུན་གྱི་རྙེད་པ་མེད་པར་བྱེད་པ་དང་། གནས་མེད་པར་བརྩོན་པར་བྱེད་པ་སྟེ་། ཆོས་འདི་ལྔ་དང་ཞེས་བྱ་བ་གོང་མ་བཞིན་དུའོ་༎ ཡང་བསྡིགས་པའི་ལས་བྱས་པ་ཆོས་ལྔ་དང་ལྡན་པ་ནི་། བསླང་བར་བྱ་སྟེ་། ༄༢༡༢ཨ་༌༎ ལྔ་གང་ཞེ་ན་། སྐྲ་གྱེན་དུ་འགྲེང་བ་ལྟ་བུ་དང་། སྐྲ་ཞིག་པ་ལྟ་བུ་དང་། དགེ་འདུན་ལ་སྤུ་ས་ལ་ལྟུང་བ་ལྟ་བུར་བྱེད་པ་དང་། འབྱུང་བར་བསྐྱོད་པ་དང་། མཚུངས་པར་ཉེ་བར་སྟོན་པ་དང་། མཚམས་ཀྱི་ནང་དུ་འདུག་སྟེ་བསླང་པར་གསོལ་བ་དང་། འཐབ་ཀྲོལ་བྱེད་པ་ཉིད་སྤོང་བ་སྟེ་། ཆོས་འདི་ལྔ་དང་ཞེས་བྱ་བ་གོང་མ་བཞིན་དུའོ་༎ གཞན་ཡང་། བསྡིགས་པའི་ལས་བྱས་པ་། ཆོས་ལྔ་དང་ལྡན་པ་ནི་། བསླང་བར་བྱ་སྟེ་། ལྔ་གང་ཞེ་ན་། ཕོ་བྲང་འཁོར་དུ་མི་རྟོན་པ་དང་། བསྐོས་པ་འདུས་པའི་སར་མི་རྟོན་པ་དང་། མུ་སྟེགས་ཅན་ལ་མི་རྟོན་པ་དང་། གང་ཟག་ལ་མི་རྟོན་པ་དང་། དགེ་འདུན་ལ་རྟོན་པ་སྟེ་། ཆོས་འདི་ལྔ་དང་ལྡན་པ་ནི་ཞེས་བྱ་བའི་བར་གོང་མ་བཞིན་དུའོ་༎ གཞན་ཡང་། བསྡིགས་པའི་ལས་བྱས་པ་། ཆོས་ལྔ་དང་ལྡན་པ་ནི༏་བསླང་བར་བྱ་སྟེ་། ལྔ་གང་ཞེ་ན་། ཁྱིམ་པའི་རྟགས་མི་འཆང་བ་དང་། མུ་སྟེགས་ཀྱི་རྟགས་མི་འཆང་བ་དང་། མུ་སྟེགས་ཅན་ལ་མི་རྟོན་ཅིང་མི་བསྙེན་ལ་བསྙེན་བཀུར་མི་བྱེད་པ་དང་། སྤྱད་པར་བྱ་བ་སྤྱོད་པ་དང་། དགེ་སློང་གི་བསླབ་པ་ལ་སློབ་པ་སྟེ་། ཆོས་འདི་ལྔ་དང་ཞེས་བྱ་བ་གོང་མ་བཞིན་དུའོ་༎ གཞན་ཡང་། བསྡིགས་པའི་ལས་བྱས་པ་། ཆོས་ལྔ་དང་ལྡན་པ་ནི་། བསླང་བར་བྱ་སྟེ་། ལྔ་གང་ཞེ་ན་། དགེ་སློང་རྣམས་ལ་མི་གཤེ་བ་དང་། མི་ཁྲོ་བ་དང་། ཁ་མི་ཟེར་བ་དང་། དགེ་འདུན་གྱི་རྙེད་པའི་ཕྱིར་དང་། གནས་པའི་ཕྱིར་བརྩོན་༄༢༡༢བ་པ་སྟེ་། ཆོས་འདི་ལྔ་དང་ཞེས་བྱ་བ་གོང་མ་བཞིན་དུའོ་༎ བསླང་བ་ནི་། འདི་ལྟར་བྱ་སྟེ་། གནས་མལ་བཤམས་ལ་གནདའི་བརྡུངས་ཏེ་། དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་ལ་། དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་། དགེ་སློང་དམར་སེར་ཅན་རྣམས་ཀྱིས་རྒན་རིམ་ཇི་ལྟ་བ་བཞིན་དུ་འདུད་པ་བྱས་ལ་། རྒན་རིམ་གྱི་མདུན་དུ་ཙོག་ཙོག་པོར་འདུག་སྟེ་། ཐལ་མོ་སྦྱར་བ་བཏུད་ནས་ཚིག་འདི་སྐད་ཅེས་། དགེ་འདུན་བཙུན་པ་རྣམས་གསན་དུ་གསོལ་། བདག་ཅག་དགེ་སློང་དམར་སེར་ཅན་འཐབ་ཀྲོལ་བགྱིད་པ་། མཚང་འདྲུ་བར་བགྱིད་པ་། རྩོད་པར་བགྱིད་པ་། འགྱེད་པར་བགྱིད་པ་། རྩོད་པའི་གཞི་བགྱིད་པ་ལགས་པས་། བདག་ཅག་གིས་དགེ་འདུན་ལ་ཡང་དང་ཡང་དུ་རྩོད་པའི་གཞི་བསྐྱེད་དེ་། དེ་ནས་དགེ་འདུན་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་ཞིང་གནས་པས་དགེ་འདུན་གྱིས་བདག་ཅག་དགེ་སློང་དམར་སེར་ཅན་འཐབ་ཀྲོལ་བགྱིད་པ་། མཚང་འདྲུ་བར་བགྱིད་པ་། རྩོད་པར་བགྱིད་པ་། འགྱེད་པར་བགྱིད་པ་། རྩོད་པའི་གཞི་བགྱིད་པ་རྣམས་ལ་བསྡིགས་པའི་འཕྲིན་ལས་མཛད་ལགས་ཏེ་། བདག་ཅག་བསྡིགས་པའི་འཕྲིན་ལས་མཛད་ལགས་པ་རྣམས་སྐྲ་གྱེན་དུ་འགྲེང་བ་ལྟ་བུ་དང་། སྐྲ་ཞིག་པ་ལྟ་བུ་དང་། དགེ་འདུན་ལ་སྤུ་ས་ལྟུང་བ་ལྟ་བུར་བགྱིད་། འབྱུང་བར་བསྐྱོད་། མཚུངས་པར་ཉེ་བར་སྟོན་། མཚམས་ཀྱི་ནང་དུ་༄༢༡༣ཨ་༌༎ མཆིས་ནས་བསླང་བར་གསོལ་ཏེ་། འཐབ་ཀྲོལ་བགྱིད་པ་ཉིད་ཀྱང་སྤོང་ན་། དགེ་འདུན་བཙུན་པ་ཐུགས་བརྩེ་བ་ཅན་ཐུགས་བརྩེ་བ་ཉེ་བར་བཟུང་ནས་། བདག་ཅག་དགེ་སློང་དམར་སེར་ཅན་འཐབ་ཀྲོལ་བགྱིད་པ་། མཚང་འདྲུ་བར་བགྱིད་པ་། རྩོད་པར་བགྱིད་པ་། འགྱེད་པར་བགྱིད་པ་། རྩོད་པའི་གཞི་བགྱིད་པ་། བསྡིགས་པའི་འཕྲིན་ལས་མཛད་ལགས་པ་བསླང་བར་གསོལ་། དེ་སྐད་ལན་གཉིས་ལན་གསུམ་དུ་བཟླའོ་༎ དེའི་འོག་ཏུ་དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། དགེ་སློང་དམར་སེར་ཅན་འདི་དག་ནི་། འཐབ་ཀྲོལ་བགྱིད་པ་ནས་། རྩོད་པའི་གཞི་བགྱིད་པའི་བར་དུ་སྟེ་། དེ་དག་གིས་དགེ་འདུན་ལ་ཡང་དང་ཡང་དུ་རྩོད་པའི་བཞི་བསྐྱེད་དེ་། དེས་ན་དགེ་འདུན་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་ཞིང་གནས་པས་། དགེ་འདུན་གྱིས་འཐབ་ཀྲོལ་བགྱིད་པ་འདི་རྣམས་ལ་བསྡིགས་པའི་འཕྲིན་ལས་མཛད་ལགས་ཏེ་། བསྡིགས་པའི་འཕྲིན་ལས་མཛད་ལགས་པ་འདི་རྣམས་། སྐྲ་གྱེན་དུ་འགྲེང་བ་ལྟ་བུ་དང་། སྐྲ་ཞིག་པ་ལྟ་བུ་དང་། དགེ་འདུན་ལ་སྤུས་ལ་ལྟུང་བ་ལྟ་བུར་བགྱིད་། འབྱུང་བར་བསྐྱོད་། མཚུངས་པར་ཉེ་བར་སྟོན་། མཚམས་ཀྱི་ནང་དུ་མཆིས་ནས་བསླང་བ་གསོལ་ཏེ་། འཐབ་ཀྲོལ་བགྱིད་པ་ཉིད་ཀྱང་སྤོང་ངོ་ཞེས་མཆི་ན་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་༄༢༡༣བ་གྱིས་གནང་བར་མཛོད་ཅིག་དང་། དགེ་འདུན་གྱིས་དགེ་སློང་དམར་སེར་ཅན་རྣམས་བསླང་བར་མཛད་དོ་༎ འདི་ནི་། གསོལ་བའོ་༎ ལས་བྱ་བ་ནི་། དགེ་འདུན་བཙུན་པ་རྣམས་གསན་དུ་གསོལ་། དགེ་སློང་དམར་སེར་ཅན་འདི་དག་ནི་། འཐབ་ཀྲོལ་བགྱིད་པ་ཞེས་བྱ་བ་ནས་། རྩོད་པའི་གཞི་བགྱིད་པའི་བར་དུ་སྟེ་། དེ་དག་གིས་དགེ་འདུན་ལ་རྩོད་པའི་གཞི་བསྐྱེད་དེ་། དེས་ན་དགེ་འདུན་འཐབ་ཀྲོལ་དང་། མཚང་འདྲུ་བ་དང་། རྩོད་པ་དང་། འགྱེད་པ་བྱུང་ཞིང་གནས་པས་། དགེ་འདུན་གྱིས་འཐབ་ཀྲོལ་བགྱིད་པ་འདི་རྣམས་ལ་བསྡིགས་པའི་འཕྲིན་ལས་མཛད་དེ་། བསྡིགས་པའི་འཕྲིན་ལས་མཛད་ལགས་པ་འདི་རྣམས་། སྐྲ་གྱེན་དུ་འགྲེང་བ་ལྟ་བུ་དང་། སྐྲ་ཞིག་པ་ལྟ་བུ་དང་། དགེ་འདུན་ལ་སྤུ་ས་ལ་ལྟུང་བ་ལྟ་བུར་བགྱིད་། འབྱུང་བར་བསྐྱོད་། མཚུངས་བར་ཉེ་བར་སྟོན་། མཚམས་ཀྱི་ནང་དུ་མཆིས་ནས་བསླང་བ་གསོལ་ཏེ་། འཐབ་ཀྲོལ་བགྱིད་པ་ཉིད་ཀྱང་སྤོང་ངོ་ཞེས་མཆི་ནས་། དེའི་སླད་དུ་དགེ་འདུན་གྱིས་དགེ་སློང་དམར་སེར་ཅན་འཐབ་ཀྲོལ་བགྱིད་པ་། བསྡིགས་པའི་འཕྲིན་ལས་མཛད་ལགས་པ་རྣམས་བསླང་བར་མཛད་ན་། ཚེ་དང་ལྡན་པ་གང་དག་། དགེ་སློང་དམར་སེར་ཅན་འཐབ་ཀྲོལ་བགྱིད་པ་། བསྡིགས་བའི་འཕྲིན་ལས་མཛད་ལགས་པ་རྣམས་བསླང་བར་བཟོད་པ་དེ་དག་ནི་། ཅང་མ་གསུངས་ཤིག་། གང་དག་མི་བཟོད་པ་དེ་དག་ནི་། གསུངས་ཤིག་། འདི་ནི་། ལས་བརྗོད་པ་༄༢༡༤ཨ་༌༎ དང་པོ་སྟེ་། དེ་བཞིན་དུ་ལས་བརྗོད་པ་གཉིས་དང་གསུམ་གྱི་བར་དུ་བརྗོད་པར་བྱའོ་༎ དགེ་འདུན་གྱིས་བཟོད་ཅིང་གནང་ནས་། དགེ་འདུན་གྱིས་དགེ་སློང་དམར་སེར་ཅན་འཐབ་ཀྲོལ་བགྱིད་པ་། བསྡིགས་པའི་འཕྲིན་ལས་མཛད་ལགས་པ་རྣམས་བསླང་བར་མཛད་ལགས་ཏེ་། འདི་ལྟར་། ཅང་མི་གསུང་བས་དེ་དེ་བཞིན་དུ་འཛིན་ཏོ་༎༎ འདུལ་བ་གཞི་བམ་པོ་བདུན་ཅུ་པ་། སངས་རྒྱས་བཅོམ་ལྡན་འདས་རྒྱལ་བུ་རྒྱལ་བྱེད་ཀྱི་ཚལ་། མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ་༎ དེའི་ཚེ་དགེ་འདུན་སློང་ལེགས་ལྡན་ཡང་དང་ཡང་དུ་ལྟུང་བ་འབྱིན་བ་ཞིག་སྟེ་། དགེ་འདུན་ལྷག་མའི་ལྟུང་བ་འབྱིན་པས་། དེ་ལ་དགེ་སློང་རྣམས་ཀྱིས་སྤོ་བ་དང་། གཞི་ནས་སྤོ་བ་དང་། མགུ་བར་བྱ་བ་སྦྱིན་པ་དང་། འབྱིན་པས་བྱ་བ་མང་ཞིང་བྱེད་པ་མང་པོར་གྱུར་པས་། ལུང་ནོད་པ་དང་། ཀློག་པ་དང་། འདོན་པ་དང་། རྣལ་འབྱོར་དང་། ཡིད་ལ་བྱ་བ་དང་། ནང་གི་སེམས་ཞི་གནས་སུ་བྱ་བ་ཤོར་བར་གྱུར་བའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་དགེ་སློང་ལེགས་ལྡན་ཡང་དང་ཡང་དུ་ལྟུང་བ་འབྱིན་པ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བལ་སྨད་པའི་ལས་བྱོས་ཤིག་། རྒྱུ་ལྔས་སྨད་པའི་ལས་བྱས་ན་། དེ་ནི་། ཆོས་མ་ཡིན་༄༢༡༤བ་པའི་ལས་དང་། འདུལ་པ་མ་ཡིན་པའི་ལས་ཡིན་ཏེ་། དེས་ནི་། དགེ་འདུན་ཡང་འགལ་ཚབས་ཅན་དུ་འགྱུར་རོ་༎ ལྔ་གང་ཞེ་ན་། གླེང་བ་མ་བྱས་པ་དང་། དྲན་པར་མ་བྱས་པ་དང་། གཞི་མེད་པ་དང་ཁས་མ་བླངས་པ་དང་། མངོན་སུམ་དུ་མ་གྱུར་པར་བྱེད་པའོ་༎ ཡང་། རྒྱུ་ལྔས་སྨད་པའི་ལས་བྱས་ན་། དེ་ནི་། ཆོས་ཀྱི་ལས་དང་། འདུལ་བའི་ལས་ཡིན་ཏེ་། དེས་ནི་། དགེ་འདུན་ཡང་འགལ་ཚབས་ཅན་དུ་མི་འགྱུར་རོ་༎ ལྔ་གང་གིས་ཤེ་ན་། གླེང་བ་བྱས་པ་དང་། དྲན་པར་བྱས་པ་དང་། གཞི་དང་བཅས་པ་དང་། ཁས་བླངས་པ་དང་། མངོན་སུམ་དུ་གྱུར་པའི་འོ་༎ འདི་ལྟར་ཡང་བྱ་སྟེ༏་གནས་མལ་བཤམས་ལ་གནདའི་བརྡུངས་ཏེ་། དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་ལ་། དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་། དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། དགེ་སློང་ལེགས་ལྡན་འདི་། ལྟུང་བ་ཡང་དང་ཡང་དུ་བགྱིད་དེ་། ཡང་དང་ཡང་དུ་དགེ་འདུན་ལྷག་མའི་ལྟུང་པ་འབྱིན་པས་། དགེ་སློང་རྣམས་འདི་ལ་སྤོ་བ་དང་། གཞི་ནས་སྤོ་བ་དང་། མགུ་བ་སྩོལ་བ་དང་། འབྱིན་པར་མཛད་པས་བགྱི་བ་མང་ཞིང་། བགྱིད་པ་མང་པས་། ལུང་ནོད་པ་དང་། ཀློག་པ་དང༏་འདོན་པ་དང་། རྣལ་འབྱོར་དང་། ཡིད་ལ་བགྱིད་པ་དང་། ནང་དུ་སེམས་ཞི་གནས་སུ་བགྱི་བ་ཤོར་བར་གྱུར་ལགས་ན་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་༄༢༡༥ཨ་༌༎ འདུན་གྱིས་གནང་བར་མཛོད་ཅིག་དང་། དགེ་འདུན་གྱིས་དགེ་སློང་ལེགས་ལྡན་ཡང་དང་ཡང་དུ་ལྟུང་བ་འབྱིན་པ་སྨོད་པའི་འཕྲིན་ལས་མཛད་དོ་༎ འདི་ནི་། གསོལ་བའོ་༎ ལས་ནི་། འདི་ལྟར་བྱ་སྟེ་། དགེ་འདུན་བཙུན་པ་རྣམས་གསན་དུ་གསོལ་། དགེ་སློང་ལེགས་ལྡན་འདི་ཡང་དང་ཡང་དུ་ལྟུང་བ་བགྱིད་དོ་༎ ཡང་དང་ཡང་དུ་དགེ་འདུན་ལྷག་མའི་ལྟུང་བ་འབྱིན་ནས་། དགེ་སློང་རྣམས་འདི་ལ་སྤོ་བ་དང་། གཞི་ནས་སྤོ་བ་དང་། མགུ་བར་བགྱི་བ་སྩལ་བ་དང་། འབྱིན་པར་མཛད་པས་། བགྱི་བ་མང་ཞིང་བགྱིད་པ་མང་པས་། ལུང་ནོད་པ་དང་། ཀློག་པ་དང་། འདོན་པ་དང་། རྣལ་འབྱོར་དང་། ཡིད་ལ་བགྱིད་པ་དང་། ནང་དུ་སེམས་ཞི་གནས་སུ་བགྱི་བ་ཤོར་ནས་དེའི་སླད་དུ་དགེ་འདུན་གྱིས་དགེ་སློང་ལེགས་ལྡན་ཡང་དང་ཡང་དུ་ལྟུང་བ་བགྱིད་པ་ལ་སྨད་པའི་འཕྲིན་ལས་མཛད་ན་། ཚེ་དང་ལྡན་པ་གང་དག་། དགེ་སློང་ལེགས་ལྡན་ཡང་དང་ཡང་དུ་ལྟུང་བ་འབྱིན་པ་ལ་སྨད་པའི་འཕྲིན་ལས་མཛད་པར་བཟོད་པ་དེ་དག་ནི་། ཅང་མ་གསུངས་ཤིག་། གང་དག་མི་བཟོད་པ་དེ་དག་ནི་། གསུངས་ཤིག་། འདི་ནི་། ལས་བརྗོད་པ་དང་པོ་ཡིན་ཏེ་། དེ་བཞིན་དུ་ལས་བརྗོད་པ་གཉིས་པ་དང་གསུམ་གྱི་བར་དུ་བརྗོད་པར་བྱའོ་༎ དགེ་འདུན་གྱིས་བཟོད་ཅིང་གནང་ནས་། དགེ་འདུན་གྱིས་དགེ་སློང་ལེགས་ལྡན་ཡང་དང་ཡང་དུ་ལྟུང་བ་འབྱིན་པ་ལ་སྨད་པའི་འཕྲིན་ལས་མཛད་༄༢༡༥བ་ལགས་ཏེ་། འདི་ལྟར་། ཅང་མི་གསུང་བས་དེ་དེ་བཞིན་དུ་འཛིན་ཏོ་༎ དགེ་སློང་དག་། ངས་དགེ་སློང་སྨད་པའི་ལས་བྱས་པའི་ཀུན་ཏུ་སྤྱོད་པའི་ཆོས་བཅའ་བར་བྱ་སྟེ་། དགེ་སློང་སྨད་པའི་ལས་བྱས་པས་རབ་ཏུ་དབྱུང་བར་མི་བྱ་། བསྙེན་པར་རྫོགས་པར་མི་བྱ་། གནས་སྦྱིན་པར་མི་བྱ་། དགེ་ཚུལ་གཞག་པར་མི་བྱ་ཞེས་བྱ་བ་གོང་མ་བསྡིགས་པའི་ལས་བྱས་པ་ལ་གསུངས་པ་དེ་བཞིན་དུ་བརྗོད་པར་བྱའོ་༎ སྨད་པའི་ལས་བྱས་པའི་དགེ་སློང་གིས་ཀུན་ཏུ་སྤྱོད་པའི་ཆོས་ཇི་ལྟར་བཅས་པ་བཞིན་ཡང་དག་པར་བླངས་ཏེ་འཇུག་པར་མི་བྱེད་ན་། འགལ་ཚབས་ཅན་དུ་འགྱུར་རོ་༎ དེ་ལྟར་སྨད་པའི་ལས་བྱས་པ་དེ་། སྐྲ་གྱེན་དུ་འགྲེང་བ་ལྟ་བུ་དང་། སྐྲ་ཞིག་པ་ལྟ་བུ་དང་། དགེ་འདུན་ལ་སྤུ་ས་ལ་ལྟུང་བ་ལྟ་བུར་བྱེད་ཅེས་བྱ་བ་ནས་མཚམས་ཀྱི་ནང་དུ་འདུག་ནས་བསླང་བ་གསོལ་ཏེ་། ཡང་དང་ཡང་དུ་ལྟུང་བ་དེ་ལྟ་བུ་བྱེད་པ་ཉིད་ཀྱང་སྤོང་ངོ་ཞེས་བྱ་བའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱོད་ཀྱིས་དགེ་སློང་ལེགས་ལྡན་སྨད་པའི་ལས་བྱས་པ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་བསླང་བའི་ལས་བྱོས་ཤིག་། སྨད་པའི་ལས་བྱས་པ་ཆོས་ལྔ་དང་ལྡན་པ་བསླང་བར་བྱ་སྟེ་། ལྔ་གང་ཞེ་ན་། སྐྲ་གྱེན་དུ་འགྲེང་བ་ལྟ་བུ་དང་། སྐྲ་ཞིག་པ་ལྟ་བུ་དང་། དགེ་འདུན་ལ་སྤུས་ལ་ལྟུང་བ་ལྟ་བུར་བྱེད་པ་དང་། འབྱུང་༄༢༡༦ཨ་༌༎ བར་བསྐྱོད་པ་དང་། མཚུངས་པར་ཉེ་བར་སྟོན་པ་དང་། མཚམས་ཀྱི་ནང་དུ་འདུག་ནས་བསླང་བ་གསོལ་བ་དང་། ཡང་དང་ཡང་དུ་ལྟུང་བ་འབྱིན་པ་ཡང་སྤོང་བའོ་༎ བསླང་བ་ནི་། འདི་ལྟར་བྱ་སྟེ་། གནས་མལ་བཤམས་ལ་གནདའི་བརྡུངས་ཏེ་། དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་ལ་དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་། དགེ་སློང་ལེགས་ལྡན་གྱིས་རྒན་རིམས་ཀྱི་མདུན་དུ་ཙོག་ཙོག་པོར་འདུག་ལ་། ཐལ་མོ་སྦྱར་བ་བཏུད་ལ་འདི་སྐད་ཅེས་བརྗོད་པར་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། བདག་དགེ་སློང་ལེགས་ལྡན་ཡང་དང་ཡང་དུ་ལྟུང་བ་བགྱིད་དེ་། ཡང་དང་ཡང་དུ་དགེ་འདུན་ལྷག་མའི་ལྟུང་བ་འབྱིན་པས་། དེའི་སླད་དུ་བདག་ལ་དགེ་སློང་རྣམས་ཀྱིས་སྤོ་བ་དང་། གཞི་ནས་སྤོ་བ་དང་། མགུ་པར་བགྱི་བ་སྩོལ་པ་དང་། འབྱིན་པས་བགྱི་བ་མང་ཞིང་བགྱིད་པ་མང་པས་། ལུང་ནོད་པ་དང་། ཀློག་པ་དང་། འདོན་པ་དང་། རྣལ་འབྱོར་དང་། ཡིད་ལ་བགྱིད་པ་དང་། ནང་དུ་སེམས་ཞི་གནས་སུ་བགྱི་བ་ཤོར་ནས་། དགེ་འདུན་གྱིས་བདག་ལ་སྨད་པའི་འཕྲིན་ལས་མཛད་ལགས་ཏེ་། སྨད་པའི་འཕྲིན་ལས་མཛད་ལགས་པས་། བདག་སྐྲ་གྱེན་དུ་འགྲེང་བ་ལྟ་བུ་དང་། སྐྲ་ཞིག་པ་ལྟ་བུ་དང་། དགེ་འདུན་ལ་སྤུ་ས་ལ་ལྟུང་བ་ལྟ་བུར་བགྱིད་། འབྱུང་བར་བསྐྱོད་། མཚུངས་པར་ཉེ་བར་སྟོན་། མཚམས་ཀྱི་ནང་དུ་མཆིས་༄༢༡༦བ་ནས་བསླང་བ་གསོལ་ཏེ་། ཡང་དང་ཡང་དུ་ལྟུང་བ་འབྱིན་པ་ཡང་སྤོང་བར་བགྱིད་ན་། དགེ་འདུན་བཙུན་པ་ཐུགས་བརྩེ་བ་ཅན་ཐུགས་བརྩེ་བ་ཉེ་བར་བཟུང་སྟེ་། བདག་དགེ་སློང་ལེགས་ལྡན་ཡང་དང་ཡང་དུ་ལྟུང་བ་འབྱིན་པ་། སྨད་པའི་འཕྲིན་ལས་མཛད་ལགས་པ་བསླང་བར་གསོལ་། དེ་སྐད་ལན་གཉིས་ལན་གསུམ་དུ་བརྗོད་པར་བྱའོ་༎ དེའི་འོག་ཏུ་དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། དགེ་སློང་ལེགས་ལྡན་ཡང་དང་ཡང་དུ་ལྟུང་བ་འབྱིན་ཏེ་ཞེས་བྱ་བ་ནས་། ནང་དུ་སེམས་ཞིག་གནས་སུ་བགྱི་བའི་ཞེས་བྱ་བའི་བར་གོང་མ་བཞིན་དུ་སྟེ་། དགེ་འདུན་གྱིས་འདི་ཡང་དང་ཡང་དུ་ལྟུང་བ་བགྱིད་པས་། སྨད་པའི་འཕྲིན་ལས་མཛད་པ་དེར་། སྨད་པའི་འཕྲིན་ལས་མཛད་ལགས་པ་འདི་། སྐྲ་གྱེན་དུ་འགྲེང་བ་ལྟ་བུ་དང་། སྐྲ་ཞིག་པ་ལྟ་བུ་དང་། དགེ་འདུན་ལ་སྤུས་ལ་ལྟུང་བ་ལྟ་བུར་བགྱིད་ཅེས་བྱ་བ་ནས་ཡང་དང་ཡང་དུ་ལྟུང་བ་འབྱིན་པ་ཉིད་ཀྱང་སྤོང་ངོ་ཞེས་བྱ་བའི་བར་གོང་མ་བཞིན་དུ་སྟེ་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། དགེ་འདུན་གྱིས་དགེ་སློང་ལེགས་ལྡན་ཡང་དང་ཡང་དུ་ལྟུང་བ་འབྱིན་པ་། སྨད་པའི་འཕྲིན་ལས་མཛད་ལགས་པ་སློང་བར་མཛད་དོ་༎ འདི་ནི་། གསོལ་བའོ་༎ ལས་བྱ་བ་ནི་། དགེ་འདུན་བཙུན་པ་རྣམས་གསན་དུ་གསོལ་། དགེ་སློང་ལེགས་ལྡན་ཡང་༄༢༡༧ཨ་༌༎ དང་ཡང་དུ་ལྟུང་བ་འབྱིན་པ་། སྨད་པའི་འཕྲིན་ལས་མཛད་ལགས་པ་འདི་། སྐྲ་གྱེན་དུ་འགྲེང་བ་ལྟ་བུ་དང་། སྐྲ་ཞིག་པ་ལྟ་བུ་དང་། དགེ་འདུན་ལ་སྤུ་ས་ལ་ལྟུང་བ་ལྟ་བུར་བགྱིད་། འབྱུང་བར་བསྐྱོད་། མཚུངས་པར་ཉེ་བར་སྟོན་། མཚམས་ཀྱི་ནང་དུ་མཆིས་ནས་བསླང་བ་གསོལ་ཏེ་། ཡང་དང་ཡང་དུ་ལྟུང་བ་བགྱིད་པ་ཉིད་ཀྱང་སྤོང་ངོ་ཞེས་མཆི་ནས་། དེའི་སླད་དུ་དགེ་འདུན་གྱིས་དགེ་སློང་ལེགས་ལྡན་ཡང་དང་ཡང་དུ་ལྟུང་བ་བགྱིད་པ་། སྨད་པའི་འཕྲིན་ལས་མཛད་ལགས་པ་། སློང་བར་མཛད་ན་། ཚེ་དང་ལྡན་པ་གང་དག་། དགེ་སློང་ལེགས་ལྡན་ཡང་དང་ཡང་དུ་ལྟུང་བ་འབྱིན་པ་ལ་སྨད་པའི་འཕྲིན་ལས་མཛད་ལགས་པ་བསླང་བར་བཟོད་པ་དེ་དག་ནི་། ཅང་མ་གསུངས་ཤིག་། གང་དག་མི་བཟོད་པ་དེ་དག་ནི་། གསུངས་ཤིག་། འདི་ནི་། ལས་བརྗོད་པ་དང་པོ་སྟེ་། དེ་བཞིན་དུ་ལས་བརྗོད་པ་གཉིས་དང་གསུམ་གྱི་བར་དུ་བརྗོད་པར་བྱའོ་༎ དགེ་འདུན་གྱིས་བཟོད་ཅིང་གནང་ནས་དགེ་འདུན་གྱིས་དགེ་སློང་ལེགས་ལྡན་ཡང་དང་ཡང་དུ་ལྟུང་བ་བགྱིད་པ་། སྨད་པའི་འཕྲིན་ལས་མཛད་ལགས་པ་བསླང་སྟེ་། འདི་ལྟར་། ཅང་མི་གསུང་བས་དེ་དེ་བཞིན་དུ་འཛིན་ཏོ་༎ སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ་༎ དེའི་ཚེ་རི་ནག་པོ་ལ་དགེ་སློང་འགྲོ་མགྱོགས་དང་ནབ་སོ་ཁྱིམ་སུན་འབྱིན་༄༢༡༧བ་པ་སྡིག་པའི་ཆོས་ཀུན་ཏུ་སྤྱོད་པ་གནས་སོ་༎ དེ་གཉིས་དགེ་སློང་གི་ལས་མ་ཡིན་པ་འདི་ལྟ་བུ་དག་བྱེད་ཅིང་བྱེད་དུ་འཇུག་སྟེ་། འདི་ལྟ་སྟེ་། བུད་མེད་དང་ལྷན་ཅིག་ཁ་དཔྱ་ཟེར་། རྩེ་བར་བྱེད་། ཟས་སློང་བར་བྱེད་། མིག་ཟུར་གྱིས་ལྟ་བར་བྱེད་། འཕྱར་བར་བྱེད་། ལུས་ཀྱིས་སྙོག་པར་བྱེད་། སྟན་གཅིག་ལ་ཡང་ལྷན་ཅིག་འདུག་པར་བྱེད་། སྣོད་གཅིག་ཏུ་ལོངས་སྤྱོད་པར་བྱེད་། ཕོར་བུ་གཅིག་ཏུ་ཆང་རྣམ་པ་སྣ་ཚོགས་འཐུང་བར་བྱེད་། མེ་ཏོག་འཐོག་པར་བྱེད་། འཐོག་ཏུ་འཇུག་། མེ་ཏོག་ཕྲེང་རྒྱུད་པར་བྱེད་། རྒྱུད་དུ་འཇུག་། མེ་ཏོག་གི་ཐུམ་པའི་རྣ་རྒྱན་བྱེད་། བྱེད་དུ་འཇུག་། གར་བྱེད་། གར་བྱེད་དུ་འཇུག་། གླུ་ལེན་དུ་འཇུག་། རོལ་མོའི་ཆ་བྱད་འབུད་པར་བྱེད་། འབུད་དུ་འཇུག་། གར་མཁས་པ་དང་། གླུ་སྙན་པ་དང་། རོལ་མོའི་ཆ་བྱད་འབུད་མཁས་པ་ལ་གླ་སྦྱིན་པར་བྱེད་། གོས་རྣམས་བརྗེས་ནས་རྒྱུག་པར་བྱེད་། མཆོང་བར་བྱེད་། རྒལ་བར་བྱེད་། རྐང་པ་གཅིག་བསྐུམས་ཏེ་བསྐོར་བར་ཡང་བྱེད་། ལག་འགྲོས་ཀྱིས་ཀྱང་བསྐོར་བར་བྱེད་། ཉ་ཚར་གྱིས་ཀྱང་བསྐོར་བར་བྱེད་། ཆུ་བགགས་ཤིང་གཏོང་བར་བྱེད་། ཆུ་ལ་སྦལ་བའི་སྐད་འབྱིན་། ཆུ་ལ་རྔའི་སྒྲ་ཡང་འབྱིན་། གླང་པོ་ཆེའི་སྐད་ཀྱང་འབྱིན་། རྟའི་སྐད་ཀྱང་འབྱིན་། ཁྱུ་མཆོག་འགྱིང་པའི་སྐད་ཀྱང་འབྱིན་། ཁས་རྫ་རྔའི་སྐད་ཀྱང་འབྱིན་། ཁས་དུང་དང་། ཁས་རྔ་དང་། རྨ་བྱའི་སྐད་ཀྱང་འབྱིན་། ཁུ་བྱུག་གི་༄༢༡༨ཨ་༌༎ སྐད་ཀྱང་འབྱིན་། གླང་པོ་ཆེའི་འཐབ་མོ་ཡང་བྱེད་། རྟའི་འཐབ་མོ་དང་། ཁྱུ་མཆོག་གི་འཐབ་མོ་དང་། མ་ཧེའི་འཐབ་མོ་དང་། རའི་འཐབ་མོ་དང་། ལུག་གི་འཐབ་མོ་དང་། བུད་མེད་ཀྱི་འཐབ་མོ་དང་། སྐྱེས་པའི་འཐབ་མོ་དང་། གཞོན་ནུའི་འཐབ་མོ་དང་། གཞོན་ནུ་མའི་འཐབ་མོ་དང་། བྱ་གག་གི་འཐབ་མོ་དང་། སྲེག་པའི་འཐབ་མོ་དང་། བྱི་ཁྲའི་འཐབ་མོ་ཡང་བྱེད་ཅིང་བྱེད་དུ་འཇུག་སྟེ་། དེ་རྣམས་དང་། གཞན་ཡང་། དགེ་སྦྱོང་གི་ལས་མ་ཡིན་པ་བྱེད་ཅིང་བྱེད་དུ་འཇུག་གོ་། དེ་གཉིས་ཀྱི་ཚུལ་དང་། སྤྱོད་པ་དང་། ལོག་པར་སྒྲུབ་པ་དེས་། རི་ནག་པོ་ལ་དགེ་སློང་མ་འོངས་པ་རྣམས་མི་འོངས་ཤིང་། འོངས་པ་རྣམས་མི་འདོད་པས་རི་ནག་པོའི་གནས་འདོར་བར་བྱེད་དོ་༎ རི་ནག་པོ་ན་གནས་པའི་བྲམ་ཟེ་དང་། ཁྱིམ་བདག་རྣམས་ཀྱང་ཡིད་མ་རངས་ཤིང་མ་མགུ་བས་འོངས་ནས་། རིང་དུ་ལོན་པ་གཉུག་མར་གནས་པ་རྣམས་ལ་ཡང་བཀའ་འཁོར་དུ་བསོད་སྙོམས་སྦྱིན་པར་བྱ་བར་མི་སེམས་ན་། གློ་བུར་བ་རྣམས་ལ་ལྟ་སྨོས་ཀྱང་ཅི་དགོས་། ཇི་ཙམ་དུས་གཞན་ཞིག་ན་། ཚེ་དང་ལྡན་པ་ཀུན་དགའ་བོ་ཡུལ་ཀ་ཤི་ནས་ལྗོངས་རྒྱུ་ཞིང་སོང་བ་དང་། རི་ནག་པོར་ཕྱིན་ནས་རི་ནག་པོར་འདུག་གོ་། ཚེ་དང་ལྡན་པ་ཀུན་དགའ་བོ་སྔ་དྲོ་ཤམ་ཐབས་བགོས་། ཆོས་གོས་དང་ལྷུང་བཟེད་ཐོགས་ནས་། རི་ནག་པོར་བསོད་སྙོམས་ཀྱི་ཕྱིར་ཞུགས་པ་ལས་། དེ་ཇི་ལྟར་ལྷུང་བཟེད་བཀྲུས་པས་༄༢༡༨བ་རི་ནག་པོར་བསོད་སྙོམས་ཀྱི་ཕྱིར་ཞུགས་པ་ལྷུང་བཟེད་བཀྲུས་པ་དེ་བཞིན་དུ་སླར་ལོག་སྟེ་། སྦྱིན་པ་ཡང་མ་རྙེད་། ཚིག་ཀྱང་མ་སྟེར་ཏེ་། ཆུང་དུ་ན་བསོད་སྙོམས་གཅིག་ཀྱང་མ་རྙེད་དོ་༎ ཚེ་དང་ལྡན་པ་ཀུན་དགའ་བོ་འདི་སྙམ་དུ་སེམས་ཏེ་། རི་ནག་པོ་འདི་སྔོན་ཡང་འབྱོར་ཞིང་རྒྱས་པ་དང་། ལོ་ལེགས་པ་དང་། སྐྱེ་བོ་དང་མི་མང་པོས་གང་བར་གྱུར་ཅིང་། བསོད་སྙོམས་པ་དང་། སློང་བ་པས་རྙེད་སླ་བར་གྱུར་ལ་། ད་དུང་ཡང་རི་ནག་པོ་འདི་འབྱོར་ཅིང་རྒྱས་པ་དང་། བདེ་བ་དང་། ལོ་ལེགས་པ་དང་། སྐྱེ་བོ་དང་མི་མང་པོས་གང་བར་གྱུར་ན་། འོན་ཀྱང་བདག་ནི་། ཇི་ལྟར་ལྷུང་བཟེད་བཀྲུས་པས་རི་ནག་པོར་བསོད་སྙོམས་ཀྱི་ཕྱིར་ཞུགས་པ་ལྷུང་བཟེད་བཀྲུས་པ་དེ་བཞིན་དུ་སླར་ལོག་སྟེ་སྦྱིན་པ་ཡང་མ་རྙེད་། ཚིག་ཀྱང་མ་སྟེར་ཏེ་། ཆུང་དུ་ན་བསོད་སྙོམས་གཅིག་ཙམ་ཡང་མ་རྙེད་ན་། འདིར་བཅོམ་ལྡན་འདས་ཀྱི་ཉན་ཐོས་བྱིས་པ་། བླུན་པ་། མི་གསལ་པ་། མི་མཁས་པ་འགའ་ཞིག་གིས་ཉོན་མོངས་པའི་དབང་གིས་རིགས་ཀྱི་བུད་མེད་དམ་། རིགས་ཀྱི་ན་ཆུང་ལ་སྨྲས་སམ་། རེག་གམ་། ཁ་ངན་སྨྲས་པར་མ་གྱུར་གྲང་སྙམ་མོ་༎ དེའི་ཚེ་རི་ནག་པོའི་བྲམ་ཟེ་དང་། ཁྱིམ་བདག་རྣམས་ཀྱི་འདུན་ཁང་དུ་དགེ་བསྙེན་ལྔ་བརྒྱ་ཙམ་དགོས་པ་འགའ་ཞིག་གི་ཕྱིར་འདུས་ཤིང་འཁོད་པར་གྱུར་ཏོ་༎ དེ་ནས་ཚེ་དང་ལྡན་པ་ཀུན་དགའ་བོ་རི་ནག་པོའི་བྲམ་ཟེ་དང་ཁྱིམ་བདག་རྣམས་ཀྱི་འདུན་ཁང་གང་ན་བ་དེར་སོང་སྟེ་ཕྱིན་པ་དང་། རི་ནག་པོའི་༄༢༡༩ཨ་༌༎ བྲམ་ཟེ་དང་ཁྱིམ་བདག་རྣམས་ལ་འདི་སྐད་ཅེས་སྨྲས་སོ་༎ ཤེས་ལྡན་དག་། སྔོན་ནི་། རི་ནག་པོ་འདི་ཞེས་བྱ་བ་ནས་བསོད་སྙོམས་གཅིག་ཀྱང་མ་རྙེད་དོ་༎ ཞེས་བྱ་བའི་བར་གོང་མ་བཞིན་དུའོ་༎ དེ་སྐད་ཅེས་སྨྲས་པ་དང་། རི་ནག་པོའི་བྲམ་ཟེ་དང་ཁྱིམ་བདག་རྣམས་མིག་གནམ་དུ་བལྟས་ནས་འདུག་གོ་། དེའི་ཚེ་དགེ་བསྙེན་ཆུ་ལ་རྩེ་ཞེས་བྱ་བ་འཁོར་དེ་ཉིད་དུ་འདུས་ཤིང་འདུག་པར་གྱུར་ཏོ་༎ དེ་ནས་དགེ་བསྙེན་ཆུ་ལ་རྩེས་། ཚེ་དང་ལྡན་པ་ཀུན་དགའ་བོའི་ལག་པ་ནས་བཟུང་སྟེ་། མཐའ་གཅིག་ཏུ་དོང་ནས་། ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་སྨྲས་སོ་༎ བཙུན་པ་མཁྱེན་པར་མཛོད་ཅིག་། རི་ནག་པོ་འདི་ན་དགེ་སློང་འགྲོ་མགྱོགས་དང་། ནབ་སོ་ཁྱིམ་སུན་འབྱིན་པ་། སྡིག་པའི་ཆོས་ཀུན་ཏུ་སྤྱོད་པ་དག་ཅིག་གནས་ཏེ་། དེ་གཉིས་ཀྱིས་བུད་མེད་རྣམས་དང་ལྷན་ཅིག་ཁ་དཔྱ་ཟེར་ཞེས་བྱ་བ་ནས་ཚེ་དང་ལྡན་པ་ཀུན་དགའ་བོ་ཞེས་བྱ་བ་ནས་ཇི་ལྟར་གོང་དུ་ཁྱིམ་སུན་འབྱིན་པ་དགེ་འདུན་ལྷག་མའི་བསླབ་པ་ལ་བསྟན་པ་བཞིན་དུ་སྟེ་། དགེ་སློང་འགྲོ་མགྱོགས་དང་། ནབ་སོ་གཉིས་བསྐྲད་པའི་ལས་བྱོས་ཤིག་། འདི་ལྟར་ཡང་བྱ་སྟེ་། དགེ་སློང་གནས་བརྟན་རྣམས་དང་ལྷན་ཅིག་ཏུ་ལམ་གར་འདུག་ལ་གླེང་བར་བྱེད་པའི་དགེ་སློང་བསྐོ་བར་བྱ་སྟེ་། ཆོས་ལྔ་དང་ལྡན་པའི་དགེ་སློང་ནི་། ཞེས་བྱ་བ་ནས་ལས་བྱ་བ་ནི་ཞེས་བྱ་བའི་བར་གོང་མ་བཞིན་དུའོ་༎ དགེ་འདུན་༄༢༡༩བ་བཙུན་པ་རྣམས་གསན་དུ་གསོལ་། དགེ་སློང་འགྲོ་མགྱོགས་དང་ནབ་སོ་འདི་གཉིས་། ཁྱིམ་སུན་འབྱིན་པ་། སྡིག་པའི་ཆོས་ཀུན་ཏུ་སྤྱོད་པ་ལགས་ཏེ་། འདི་གཉིས་ཀྱིས་ཁྱིམ་སུན་ཕྱུང་བར་ཡང་སྣང་ཞིང་ཐོས་ལ་འཚལ་། འདི་གཉིས་སྡིག་པའི་ཆོས་ཀུན་དུ་སྤྱོད་པར་ཡང་སྣང་ཞིང་ཐོས་ལ་འཚལ་ན་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། དགེ་འདུན་གྱིས་དགེ་སློང་འགྲོ་མགྱོགས་དང་ནབ་སོ་། ཁྱིམ་སུན་འབྱིན་པ་། སྡིག་པའི་ཆོས་ཀུན་དུ་སྤྱོད་པ་ལ་བསྐྲད་པའི་འཕྲིན་ལས་མཛད་དོ་༎ འདི་ནི་། གསོལ་བའོ་༎ ལས་ནི་། འདི་ལྟར་བྱ་སྟེ་། ཞེས་བྱ་བ་ནས་དེ་བཞིན་དུ་ལས་བརྗོད་པ་གཉིས་དང་གསུམ་གྱི་བར་དུ་བརྗོད་པར་བྱའོ་ཞེས་བྱ་བའི་བར་གོང་མ་བཞིན་དུའོ་༎ སངས་རྒྱས་བཅོམ་ལྡན་འདས་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ་༎ དེའི་ཚེ་མཉན་ཡོད་ན་ཚོང་དཔོན་ཕྱུག་ཅིང་ནོར་མང་བ་། ལོངས་སྤྱོད་ཆེ་བ་ཞིག་ཡོད་པ་དེས་རིགས་མཉམ་པ་ལས་ཆུང་མ་བླངས་ཏེ་། དེ་དེ་དང་ལྷན་ཅིག་རྩེ་བར་བྱེད་། དགའ་བར་བྱེད་། དགའ་མགུར་སྤྱོད་པར་བྱེད་དེ་། དེ་རྩེ་བར་བྱེད་། དགའ་བར་བྱེད་། དགའ་མགུར་སྤྱོད་པར་བྱེད་པ་ལས་། ཆུང་མ་སེམས་ཅན་དང་ལྡན་པར་གྱུར་ཏེ་། དེ་ཟླ་བ་བརྒྱད་དམ་དགུ་འདས་ནས་། རྒྱུ་སྐར་ཆུ་སྟོད་ལ་ཁྱེའུ་ཞིག་བཙས་ཏེ་། དེའི་ཉེ་དུ་རྣམས་ཚོགས་ཤིང་འདུས་ནས་། ཉི་མ་བདུན་༄༢༢༠ཨ་༌༎ གསུམ་ཉི་ཤུ་རྩ་གཅིག་ཏུ་བཙས་པའི་བཙས་སྟོན་རྒྱ་ཆེར་བྱས་ནས་མིང་འདོགས་པར་བྱེད་དེ་། ཁྱེའུའི་མིང་ཅིར་གདགས་། དེ་དག་འདི་སྙམ་དུ་སེམས་ཏེ་། ཁྱེའུ་འདི་ནི་། རྒྱུ་སྐར་ཆུ་སྟོད་ལ་བཙས་པས་། དེ་བས་ན་། ཁྱེའུའི་མིང་ཆུ་སྟོད་ཅེས་བྱ་བར་གདགས་སོ་༎ ཞེས་དེའི་མིང་ཆུ་སྟོད་ཅེས་བྱ་བར་བཏགས་སོ་༎ དེའི་མ་དང་། ཞོ་དང་། མར་གསར་དང་། ཞུན་མར་དང་། མར་གྱི་སྙིང་པོ་དང་། གཞན་ཡང་། ཡོ་བྱད་ཀྱི་ཁྱད་པར་གཙོ་བོ་གཙོ་བོ་དག་གིས་། སྐྱེད་པར་བྱེད་། སྲིང་བར་བྱེད་ཅིང་། རྫིང་ན་གནས་པའི་པདམ་བཞིན་མྱུར་དུ་སྐྱེད་པར་བྱེད་དོ་༎ དེ་གང་གི་ཚེ་ཆེན་པོར་གྱུར་པ་དེའི་ཚེ་ཡི་གེ་དང་། གྲངས་དང་། རྩིས་དང་། ལག་རྩིས་དང་། དབྱུང་བ་དང་། གཞུག་པ་དང་། གཞག་པ་ལ་ཉེ་བར་ཞུགས་ནས་། དེ་ཡི་གེ་མཐར་ཕྱིན་ཅིང་འབྱེད་པ་དང་། ཀློག་པ་དང་། མཁས་པ་དང་། སྤྱོད་པ་གསལ་བ་དང་། བརྟག་པ་བརྒྱད་པོ་ལ་མཁས་པར་གྱུར་ཏེ་། འདི་ལྟ་སྟེ་། རིན་པོ་ཆེ་བརྟག་པ་དང་། གོས་བརྟག་པ་དང་། གཞི་བརྟག་པ་དང་། ཤིང་བརྟག་པ་དང་། གླང་པོ་ཆེ་བརྟག་པ་དང་། རྟ་བརྟག་པ་དང་། བུད་མེད་བརྟག་པ་དང་། སྐྱེས་པ་བརྟག་པ་ལ་མཁས་པར་གྱུར་ཏོ་༎ ཇི་ཙམ་ན་། དེའི་ཕ་ཤི་ནས་། ཆུ་སྟོད་ཁྱིམ་གྱི་དཔོན་པོར་གྱུར་ནས་། དེས་ཚོང་ཁང་དུ་ཉོ་ཚོང་གི་ཟོང་བཀྲམ་སྟེ་། ཉོ་ཚོང་གིས་འཚོ་བར་བྱེད་དོ་༎ དེས་དུས་༄༢༢༠བ་གཞན་ཞིག་ན་། བཅོམ་ལྡན་འདས་ཀྱི་སྤྱན་སྔར་སོང་བ་དང་། དེས་བཅོམ་ལྡན་འདས་མཐོང་ཞིང་དམ་པའི་ཆོས་ཐོས་པས་བཅོམ་ལྡན་འདས་ཀྱི་བསྟན་པ་ལ་དད་པ་སྐྱེས་ཏེ་། དད་པ་སྐྱེས་པས་། རབ་ཏུ་བྱུང་བ་མངོན་པར་འདོད་པར་གྱུར་ནས་། དེ་མའི་དྲུང་དུ་སོང་སྟེ་སྨྲས་པ་། ཡུམ་མཁྱེན་པར་མཛོད་ཅིག་། བདག་ནི་། ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བར་བགྱིའོ་༎ དེས་སྨྲས་པ་། ཁྱོད་ནི་། ཁོ་མོའི་བུ་གཅིག་པ་ཡིན་གྱི་། ཇི་ཙམ་ཁོ་མོ་གསོན་གྱི་བར་དུ་རབ་ཏུ་མ་འབྱུང་ཞིག་། ཁོ་མོ་ཤི་ནས་ཅི་དགའ་བ་གྱིས་ཤིག་། དེས་སྨྲས་པ་། ཡུམ་། གལ་ཏེ་དམ་ཞིག་བཅས་ན་། བདག་རབ་ཏུ་མི་འབྱུང་སྟེ་། ཁྱོད་ཀྱིས་ཉི་མ་རེ་རེ་ཞིང་དགེ་འདུན་གྱིས་བསྐོས་པའི་དགེ་སློང་རྣམས་ལ་གདུགས་ཚོད་གསོལ་ལམ་། དེས་སྨྲས་པ་། བུ་། དེ་བཞིན་དུ་བྱའོ་༎ ཆུ་སྟོད་དེས་ཀྱང་ཅུང་ཟད་ཅི་བསགས་པ་དེ་ཐམས་ཅད་མ་ལ་བཏང་ནས་། ཡུམ་། འདིས་དགེ་སྦྱོང་དང་། བྲམ་ཟེ་རྣམས་ལ་སྟོབས་ཤིག་། དེའི་མ་དེ་སེར་སྣ་ཅན་སྤར་འཆུམས་པ་ཞིག་སྟེ་། ཡོ་བྱད་ལ་ཞེན་པས་། ཁབ༹་ཏ་ལ་གཏོར་མ་སྦྱིན་པའི་སྤྲོ་བ་ཡང་མེད་ན་། དགེ་སྦྱོང་དང་། བྲམ་ཟེ་རྣམས་ལ་སྦྱིན་པ་ལྟ་སྨོས་ཀྱང་ཅི་དགོས་ཏེ་། དགེ་སྦྱོང་ངམ་བྲམ་ཟེ་གང་དག་བསོད་སྙོམས་ཀྱི་ཕྱིར་དེའི་ཁྱིམ་དུ་ཞུགས་པ་དེ་རྣམས་ལ་། ཁྱེད་ནི་། ཡི་དབ༹གས་དང་མཚུངས་ཏེ་། རྟག་པར་གཞན་གྱི་ཁྱིམ་དུ་སྐྲུར་འོང་ངོ་ཞེས་ཁ་ཡང་ཟེར་རོ་༎ བུ་དེ་ལ་སླུ་བར་བྱེད་དེ་། ཁོ་མོས་དེང་དགེ་སྦྱོང་འདི་༄༢༢༡ཨ་༌༎ སྙེད་ཅིག་ལ་ནི་། གདུགས་ཚོད་གསོལ་ཏོ་༎ དགེ་སྦྱོང་དང་བྲམ་ཟེ་འདི་སྙེད་ཅིག་ལ་ནི་། བསོད་སྙོམས་ཕུལ་ལོ་ཞེས་ཟེར་རོ་༎ དེ་སེར་སྣ་བསྟེན་ཅིང་གོམས་པ་དང་། ལན་མང་དུ་བྱས་པས་། དེ་ནས་ཤི་ནས་ཡི་དབ༹གས་རྣམས་སུ་སྐྱེས་སོ་༎ ཆུ་སྟོད་ཀྱང་མ་དང་བྲལ་ནས་། སྦྱིན་པ་དག་བྱིན་། བསོད་ནམས་དག་བྱས་ནས་། ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་ངོ་༎ དེ་དུས་གཞན་ཞིག་ན་ཤིང་མྲག་ཤའི་ཚལ་ན་གནས་པ་དང་། དེ་ལ་བརྟེན་ནས་ཤིང་མྲག་ཤའི་ཚལ་ན་གནས་པའི་ཁྱིམ་བདག་ནག་པ་བཅོམ་ལྡན་འདས་ཀྱི་བསྟན་པ་ལ་དད་པ་སྐྱེས་ཏེ་། དེ་སངས་རྒྱས་དང་། ཆོས་དང་། དགེ་འདུན་ལ་ལྷག་པར་བྱ་བ་བྱེད་ཅིང་། ཤིང་མྲག་ཤའི་ཚལ་དུ་ཡུལ་སྣ་ཚོགས་ནས་འོངས་པའི་དགེ་སློང་རྣམས་ཀྱི་རྟེན་དུ་གྱུར་ཏོ་༎ ཇི་ཙམ་དུས་གཞན་ཞིག་ན་། ཚེ་དང་ལྡན་པ་ཆུ་སྟོད་རི་འོར་གཞན་ཞིག་ཏུ་བྱ་བ་ཅུང་ཟད་ཅིག་བྱུང་ནས་། དེ་དེར་སོང་ངོ་༎ ཚེ་དང་ལྡན་པ་གར་མཁན་མའི་བུ་ཉེ་སྡེ་། འཁོར་ལྔ་བརྒྱ་དང་ལྗོངས་རྒྱུ་ཞིང་སོང་བ་ན་། ཤིང་མྲག་ཤའི་ཚལ་དུ་ཕྱིན་ཏོ་༎ ཁྱིམ་བདག་ནག་པས་། འཕགས་པ་གར་མཁན་མའི་བུ་ཉེ་སྡེ་འཁོར་ལྔ་བརྒྱ་དང་ལྗོངས་རྒྱུ་ཞིང་སོང་སོང་བ་དང་། འདིར་ཕྱིན་ཏོ་ཞེས་ཐོས་སོ་༎ ཐོས་ནས་ཀྱང་ཚེ་དང་ལྡན་པ་ཉེ་སྡེ་གང་ན་བ་དེར་སོང་སྟེ་ཕྱིན་པ་དང་ཉེ་སྡེའི་རྐང་པ་གཉིས་ལ་མགོ་བོས་ཕྱག་བྱས་ཏེ་། ཕྱོགས་༄༢༢༡བ་གཅིག་ཏུ་འདུག་གོ་། ཕྱོགས་གཅིག་ཏུ་འདུག་པ་དང་། ཚེ་དང་ལྡན་པ་ཉེ་སྡེས་། ཁྱིམ་བདག་ནག་པ་ལ་ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་བྱེད་། ཡང་དག་པར་འཛིན་ཏུ་འཇུག་པར་བྱེད་། ཡང་དག་པར་གཟེངས་བསྟོད་པར་བྱེད་། ཡང་དག་པར་རབ་ཏུ་དགའ་བར་བྱེད་དེ་། རྣམ་གྲངས་དུ་མར་ཆོས་དང་ལྡན་པའི་གཏམ་གྱིས་ཡང་དག་པར་བསྟན་། ཡང་དག་པར་འཛིན་དུ་བཅུག་། ཡང་དག་པར་གཟེངས་བསྟོད་། ཡང་དག་པར་རབ་ཏུ་དགའ་བར་བྱས་ནས་ཅང་མི་སྨྲའོ་༎ དེ་ནས་ཁྱིམ་བདག་ནག་པ་སྟན་ལས་ལངས་ཏེ་། བླ་གོས་ཕྲག་པ་གཅིག་ཏུ་གཟར་ནས་། ཚེ་དང་ལྡན་པ་ཉེ་སྡེ་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་དེ་། ཚེ་དང་ལྡན་པ་ཉེ་སྡེ་ལ་འདི་སྐད་ཅེས་སྨྲས་སོ་༎ འཕགས་པ་ཉེ་སྡེ་སང་བདག་གི་སྡུམ་པར་དགེ་སློང་གི་དགེ་འདུན་དང་ཐབས་ཅིག་ཏུ་གདུགས་ཚོད་སྦྱོར་ཞིང་མཆིས་ན་། གནང་བར་མཛད་དུ་གསོལ་། ཚེ་དང་ལྡན་པ་ཉེ་སྡེ་ཁྱིམ་བདག་ནག་པ་ལ་ཅང་མི་སྨྲ་བས་ཁས་བླངས་སོ་༎ དེ་ནས་ཁྱིམ་བདག་ནག་པས་ཚེ་དང་ལྡན་པ་ཉེ་སྡེ་ཅང་མི་སྨྲ་བས་ཁས་བླངས་པར་རིག་ནས་། ཚེ་དང་ལྡན་པ་ཉེ་སྡེའི་རྐང་པ་གཉིས་ལ་མགོ་བོས་ཕྱག་བྱས་ནས་སྟན་ལས་ལངས་ནས་། ཏེ་སོང་ངོ་༎ དེ་ནས་ཁྱིམ་བདག་ནག་པས་དེ་ཉིད་ཀྱི་ནུབ་མོ་ནས་གཙང་ཞིང་བསོད་པའི་བཟའ་བ་དང་བཅའ་བ་དག་སྟ་གོན་ནས་། ཏེ་སོང་ངོ་༎ བྱས་ནས་། ནང་པར་སྔར་ལངས་ཏེ་སྟན་བཤམས་སོ་༎ ཚེ་དང་ལྡན་པ་ཆུ་སྟོད་ཀྱང་རི་འོར་དེ་ནས་འོངས་ན་། ༄༢༢༢ཨ་༌༎ ཇི་ཙམ་ན་། སྟན་ཡང་མ་བཤམས་། ཁ་ཟས་ཀྱང་མི་ག-ཡོ་བར་མཐོང་ནས་། ཀུན་དགའི་ར་བ་པ་རྣམས་ལ་སྨྲས་པ་། ཤེས་ལྡན་དག་། ཅི་སྟེ་སྟན་ཡང་མི་འདིང་། ཁ་ཟས་ཀྱང་མི་ག-ཡོ་བར་སེམས་ལས་ཆུང་ངུར་འདུག་། ཅི་། དགེ་སློང་གི་དགེ་འདུན་རྣམས་གདུགས་ཚོད་གཅད་དམ་། སྨྲས་པ་། ཁྱིམ་བདག་ནག་པས་དགེ་སློང་གི་དགེ་འདུན་ཞལ་ཟས་ཀྱི་ཕྱིར་ཁྱིམ་དུ་སྤྱན་དྲངས་སོ་༎ ཅི་། ཁོ་བོ་ལས་བརྟེན་ཏེའམ་། ཁྱོད་ལས་བརྟེན་ཏེ་ནི་མ་ཡིན་ཏེ་། འོན་ཀྱང་འཕགས་པ་གར་མཁན་མའི་བུ་ཉེ་སྡེ་འཁོར་ལྔ་བརྒྱ་དང་ལྗོངས་རྒྱུ་ཞིང་གཤེགས་པ་ན་འདིར་བྱོན་ཏོ་༎ དེས་ཐོས་ནས་མི་བཟོད་པ་སྐྱེས་ཏེ་། སྨྲས་པ་། ཁོ་བོ་ནི་། དེའི་བྱ་བ་ཐམས་ཅད་ཀྱི་སྔོན་དུ་འགྲོ་བ་ཡིན་ན་། ཅིའི་ཕྱིར་དེས་ཁོ་བོ་སྤངས་ལ་། ཚེ་དང་ལྡན་པ་གར་མཁན་མའི་བུ་ཉེ་སྡེ་ལས་བརྟེན་ཏེ་དགེ་སློང་གི་དགེ་འདུན་སྤྱན་འདྲེན་། རེ་ཞིག་སོང་ལ་བལྟའོ་༎ ཞེས་དེ་ཁྱིམ་བདག་ནག་པ་གང་ན་བ་དེར་སོང་བ་དང་། ཇི་ཙམ་ན་། ཁྱིམ་བདག་ནག་པ་སྟན་འདིང་བར་བྱེད་པ་མཐོང་བ་དང་། ལྷག་པར་ཡང་ཀུན་ནས་དཀྲིས་པར་གྱུར་ཏོ་༎ ཁྱིམ་བདག་ནག་པས་སྨྲས་པ་། འཕགས་པ་། གདན་ལེགས་པར་བཏིང་ངོ་༎ གདུགས་ཚོད་བཟང་བོར་བགྱིས་སོ་༎ ཁྱིམ་བདག་ནག་པ་ཏིལ་གྱི་ཁུར་བ་འཚོང་བའི་ཚོང་པ་ཡིན་པས་ཆུ་སྟོད་ཀྱིས་སྨྲས་པ་། སྟན་ཡང་ལེགས་པར་བཏིང་། གདུགས་ཚོད་ཀྱང་བཟང་པོར་༄༢༢༢བ་བྱས་ན་། འོན་ཀྱང་ཏིལ་གྱི་ཁུར་བ་མེད་དོ་༎ དེས་སྨྲས་པ་། བཙུན་པ་ཆུ་སྟོད་། གློ་བར་ཆུད་དེ་། འདི་ན་སྐྱེས་བུ་མཁན་པ་ཁ་ཅིག་དཔེ་སྨྲས་པས་དོན་གོ་བར་འགྱུར་བས་། རེ་ཞིག་དེའི་སླད་དུ་དཔེ་གསོན་ཅིག་། བཙུན་པ་ཆུ་སྟོད་། སྔོན་བྱུང་བ་འཛམ་བུའི་གླིང་གི་ཚོང་པ་རབ་ཏུ་མང་པོ་དག་ཅིག་རྒྱ་མཚོའི་གྲུ་བོ་ཆེ་བསྒྲུབས་ནས་ནོར་བསྒྲུབ་པའི་ཕྱིར་ཁབ༹་ཞིག་དང་བྱ་གག་མོ་ཞིག་ཐོགས་ཏེ་རྒྱ་མཚོ་ཆེན་པོར་ཞུགས་པ་ལས་། ཇི་ཙམ་ན་། བྱ་གག་མོ་དེ་། དེ་ཕོ་མ་རྙེད་ནས་། བྱ་ཁབ༹་དང་ལྷན་ཅིག་གཅུགས་པར་གྱུར་ཏོ་༎ དེ་གཉིས་གཅུགས་པ་ལས་ཕྲུ་གུ་བྱུང་བ་དེས་ཁབ༹འི་སྐད་དང་། བྱ་གག་གི་སྐད་གཉིས་ཀ་འབྱིན་པས་། ཁབ༹་ཡང་མ་ཡིན་། བྱ་གག་ཀྱང་མ་ཡིན་པ་དེ་བཞིན་དུ་ཁྱོད་ཐར་པའི་ཆེད་དུ་རབ་ཏུ་བྱུང་ན་། ཐར་པའི་ལམ་ནི་། མ་ཐོབ་། བྱུང་རྒྱལ་ནི་། སྨྲའོ་༎ དེ་སྐད་སྨྲས་པ་དང་། ཚེ་དང་ལྡན་པ་ཆུ་སྟོད་ཀྱིས་ལྡེ་མིག་དང་ལྡེ་མིག་ཀྱོག་པོ་དག་དེའི་མདུན་དུ་བོར་ནས་ཆས་པ་དང་། དེས་སྨྲས་པ་། བཙུན་པ་ཆུ་སྟོད་། གར་བཞུད་། མཉན་ཡོད་དུའོ་༎ ཕྱི་ལང་ཐོང་ལ་མ་བཞུད་པར་འདིར་བཞུགས་ཤིག་། གང་ཁྱོད་སླར་བྱོན་ནས་། བདག་ཁོ་ན་ལ་བཟོད་པ་གསོལ་བར་འགྱུར་བའི་གནས་འདི་མཆིས་སོ་༎ དེས་དེའི་ཚིག་ཚིག་ཏུ་མ་བརྩིས་ཏེ་། ལྷུང་བཟེད་དང་། ཆོས་གོས་བླངས་ནས་མཉན་ཡོད་གང་ན་བ་དེར་རྒྱུ་ཞིང་སོང་སྟེ་རིམ་གྱིས་རྒྱུ་ཞིང་སོང་བ་ན་། མཉན་ཡོད་དུ་ཕྱིན་པ་དང་། དགེ་སློང་རྣམས་ཀྱིས་མཐོང་ནས་༄༢༢༣ཨ་༌༎ སྨྲས་པ་། ཚེ་དང་ལྡན་པ་ཆུ་སྟོད་བྱོན་པ་ལེགས་སོ་༎ བྱོན་པ་ལེགས་སོ་༎ ཁྱོད་མཐོང་བ་ནི་། བདག་ཅག་དགའ་ན་། བྱོན་པ་ནི་། མ་ཡིན་ནོ་༎ ཅིའི་ཕྱིར་ཁྱོད་ལ་བརྟེན་ནས་ཁྱིམ་བདག་ནག་པ་ཤིང་མྲག་ཤའི་ཚལ་ན་སངས་རྒྱས་དང་ཆོས་དང་དགེ་འདུན་ལ་བྱ་བ་བྱེད་ཅིང་། གློ་བུར་པ་མྲག་ཤའི་ཚལ་དུ་ལྷགས་པ་དང་ཆས་པ་རྣམས་ཀྱི་ཡང་རྟེན་ཡིན་ནོ་༎ དེ་ནི་མད་ན་། བདག་གིས་ཁྱིམ་བདག་ནག་པ་ལ་བརྙས་ཐབས་བགྱིས་སོ་༎ ཇི་ལྟ་བུ་དག་བྱས་། དེས་ཇི་ལྟར་གྱུར་པ་སྨྲས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་དགེ་སློང་ཆུ་སྟོད་བརྙས་ཐབས་བྱེད་པ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་ཕྱིར་འགྱེད་པའི་ལས་བྱོས་ཤིག་། རྒྱུ་ལྔས་ཕྱིར་འགྱེད་པའི་ལས་བྱས་ན་། ཆོས་མ་ཡིན་པའི་ལས་ཡིན་ཏེ་། ཞེས་བྱ་བ་ནས་མངོན་སུམ་དུ་མ་གྱུར་པར་བྱེད་པའི་འོ་ཞེས་བྱ་བའི་བར་གོང་མ་བཞིན་དུའོ་༎ འདི་ལྟར་ཡང་བྱ་སྟེ་། གནས་མལ་ཡང་བཤམས་ལ་གནདའི་བརྡུངས་ཏེ་། དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་ལ་། དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་། དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། དགེ་སློང་ཆུ་སྟོད་འདིས་༄༢༢༣བ་མྲག་ཤའི་ཚལ་གྱི་ཁྱིམ་བདག་ནག་པ་ལ་བརྙས་ཐབས་བགྱིས་ན་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། དགེ་འདུན་གྱིས་དགེ་སློང་ཆུ་སྟོད་ཁྱིམ་བདག་ནག་པ་ལ་བརྙས་ཐབས་བགྱིད་པ་ལ་ཕྱིར་འགྱེད་པའི་འཕྲིན་ལས་མཛད་དོ་༎ འདི་ནི་། གསོལ་བའོ་༎ ལས་བྱ་བ་ནི་། དགེ་འདུན་བཙུན་པ་རྣམས་གསན་དུ་གསོལ་། དགེ་སློང་ཆུ་སྟོད་འདིས་མྲག་ཤའི་ཚལ་གྱི་ཁྱིམ་བདག་ནག་པ་ལ་བརྙས་ཐབས་བགྱིས་ཏེ་། དེའི་སླད་དུ་དགེ་འདུན་གྱིས་། དགེ་སློང་ཆུ་སྟོད་ཁྱིམ་བདག་ནག་པ་ལ་བརྙས་ཐབས་བགྱིད་པ་ལ་ཕྱིར་འགྱེད་པའི་འཕྲིན་ལས་མཛད་ན་། ཚེ་དང་ལྡན་པ་གང་དག་། དགེ་སློང་ཆུ་སྟོད་ཁྱིམ་བདག་ལ་བརྙས་ཐབས་བགྱིད་པ་ལ་ཕྱིར་འགྱེད་པའི་འཕྲིན་ལས་མཛད་པར་བཟོད་པ་དེ་དག་ནི་། ཅང་མ་གསུངས་ཤིག་། གང་དག་མི་བཟོད་པ་དེ་དག་ནི་། གསུངས་ཤིག་། འདི་ནི་། ལས་བརྗོད་པ་དང་པོ་ཡིན་ཏེ་། དེ་བཞིན་དུ་ལས་བརྗོད་པ་གཉིས་པ་དང་གསུམ་གྱི་བར་དུ་བརྗོད་པར་བྱའོ་༎ དགེ་འདུན་གྱིས་བཟོད་ཅིང་གནང་ནས་། དགེ་འདུན་གྱིས་དགེ་སློང་ཆུ་སྟོད་ཁྱིམ་བདག་ལ་བརྙས་ཐབས་བགྱིད་པ་ལ་ཕྱིར་འགྱེད་པའི་འཕྲིན་ལས་མཛད་ལགས་ཏེ་། འདི་ལྟར་། ཅང་མི་གསུང་བས་དེ་དེ་བཞིན་དུ་འཛིན་ཏོ་༎ ངས་དགེ་སློང་ཕྱིར་འགྱེད་པའི་ལས་བྱས་པའི་ཀུན་ཏུ་སྤྱོད་པའི་ཆོས་བཅའ་བར་བྱ་སྟེ་། ཕྱིར་འགྱེད་པའི་ལས་བྱས་པའི་དགེ་སློང་གིས་རབ་ཏུ་དབྱུང་བར་མི་༄༢༢༤ཨ་༌༎ བྱ་ཞེས་བྱ་བའི་བར་གོང་མ་བཞིན་དུའོ་༎ དེ་ལྟར་ཕྱིར་འགྱེད་པའི་ལས་བྱས་པ་དེ་། སྐྲ་གྱེན་དུ་འགྲེང་བ་ལྟ་བུ་དང་། སྐྲ་ཞིག་པ་ལྟ་བུར་དགེ་འདུན་ལ་སྤུ་ས་ལ་ལྟུང་བ་ལྟ་བུར་བྱེད་། འབྱུང་བར་བསྐྱོད་། མཚུངས་པར་ཉེ་བར་སྟོན་། མཚམས་ཀྱི་ནང་དུ་འདུག་ནས་བསླང་བ་གསོལ་བར་བྱེད་དེ་། ཁྱིམ་བདག་ལ་བརྙས་ཐབས་བགྱིད་བ་ཉིད་ཀྱང་སྤོང་ངོ་ཞེས་བྱ་བའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་དགེ་སློང་ཆུ་སྟོད་ཕྱིར་འགྱེད་པའི་ལས་བྱས་པ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་བསླང་བར་བྱོས་ཤིག་། རྒྱུ་ལྔས་ཕྱིར་འགྱེད་པའི་ལས་བྱས་པ་བསླང་བར་བྱའོ་༎ ལྔ་གང་ཞེ་ན་། སྐྲ་གྱེན་དུ་འགྲེང་བ་ལྟ་བུ་དང་། སྐྲ་ཞིག་པ་ལྟ་བུར་ཞེས་བྱ་བ་ནས་ཁྱིམ་བདག་ལ་བརྙས་ཐབས་བྱེད་པ་ཉིད་ཀྱང་སྤོང་ངོ་ཞེས་སྨྲ་ན་ཞེས་བྱ་བའི་བར་གོང་མ་བཞིན་དུའོ་༎ བསླང་བ་ནི་། འདི་ལྟར་བྱ་སྟེ་། གནས་མལ་བཤམས་ལ་གནདའི་བརྡུངས་ཏེ་དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་ལ་། དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་། དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། དགེ་སློང་ཆུ་སྟོད་འདིས་མྲག་ཤའི་ཚལ་གྱི་ཁྱིམ་བདག་ནག་པ་ལ་བརྙས་ཐབས་བཀྱིས་ན་། ༄༢༢༤བ་དགེ་འདུན་གྱིས་དེ་ཁྱིམ་བདག་ལ་བརྙས་ཐབས་བགྱིད་དོ་༎ ཞེས་ཕྱིར་འགྱེད་པའི་འཕྲིན་ལས་མཛད་ལགས་ཏེ་། དགེ་སློང་ཆུ་སྟོད་ཕྱིར་འགྱེད་པའི་འཕྲིན་ལས་མཛད་ལགས་པ་འདི་། སྐྲ་གྱེན་དུ་འགྲེང་བ་ལྟ་བུ་དང་། སྐྲ་ཞིག་པ་ལྟ་བུར་ཞེས་བྱ་བ་ནས་ཁྱིམ་བདག་ལ་བརྙས་ཐབས་བགྱིད་པ་ཉིད་ཀྱང་འདོར་རོ་༎ ཞེས་མཆི་ན་ཞེས་བྱ་བའི་བར་གོང་མ་བཞིན་དུ་སྟེ་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། དགེ་འདུན་གྱིས་དགེ་སློང་ཆུ་སྟོད་ཕྱིར་འགྱེད་པའི་འཕྲིན་ལས་མཛད་ལགས་པ་བསླང་བར་མཛད་དོ་༎ འདི་ནི་། གསོལ་བའོ་༎ དེ་ནས་ཁྱིམ་བདག་དེའི་དྲུང་དུ་སོང་ལ་བཟོད་པ་གསོལ་ཅིག་དང་བསླང་བར་འགྱུར་རོ་༎ ཞེས་བརྗོད་པར་བྱའོ་༎ དགེ་སློང་རྣམས་ཀྱིས་དེ་ལ་དེ་སྐད་སྨྲས་པ་དང་། དེ་མྲག་ཤའི་ཚལ་གང་ན་བ་དེར་རྒྱུ་ཞིང་སོང་སྟེ་རིམ་གྱིས་རྒྱུ་ཞིང་སོང་བ་དང་། མྲག་ཤའི་ཚལ་དུ་ཕྱིན་ཏོ་༎ དེ་ནས་ལམ་གྱིས་དུབ་པ་ངལ་སོས་ནས་། ཁྱིམ་བདག་ནག་པ་གང་ན་བ་དེར་སོང་སྟེ་ཕྱིན་པ་དང་། ལག་པ་ག-ཡས་པ་བརྐྱངས་ནས་སྨྲས་པ་། ཁྱིམ་བདག་བཟོད་བར་མཛོད་ཅིག་། བཙུན་པ་ཆུ་སྟོད་བཟོད་པར་གྱིས་། གལ་ཏེ་དེ་ལྟ་ན་། འདི་ཉིད་དུ་བཞུགས་ཤིག་། རེ་ཞིག་གང་གིས་བདག་ལ་ཉེས་པ་བྱུང་བ་དེ་ཚར་གཅོད་དུ་འགྲོའོ་༎ གང་གིས་བདག་ལ་ཉེས་བ་བྱུང་བ་ཞེས་བྱ་བ་། ཅི་། བདག་ལ་མི་ཟེར་རམ་སྙམ་མོ་༎ དེ་ནས་ཚེ་དང་ལྡན་པ་ཆུ་སྟོད་༄༢༢༥ཨ་༌༎ ཆུ་བོ་གངགའའི་འགྲམ་དུ་སོང་ནས་། ཤིང་ཏ་ལའི་ལོ་མ་གསུམ་ལས་སྤྱིལ་བུ་བྱས་ཏེ་། དབྱར་གནས་བར་དམ་བཅས་ནས་། དེས་མིའི་རོ་ལ་ཀླད་པ་འདྲ་བའི་ལྷུང་བཟེད་བཅངས་ཏེ་། དེ་དང་ཧ་ཅང་ཡང་མི་རིང་བ་ན་ལམ་ཞིག་ཡོད་པ་དེ་ནས་རྫིའུ་མོ་རྒྱུན་དུ་འགྲོ་བ་དེ་དག་ལ་དེས་ལྷུང་བཟེད་ཟེད་པ་དང་། དེ་དག་གིས་དེར་འོ་མའམ་། ཞོའམ་། དར་བ་བྱིན་པ་དེ་དེས་ལོངས་སྤྱད་ནས་། བསམ་གཏན་དང་། ཏིང་ངེ་འཛིན་དང་། སྙོམས་པར་འཇུག་པའི་བདེ་བས་དུས་འདའ་བར་བྱེད་དོ་༎ ཇི་ཙམ་དུས་གཞན་ཞིག་ན་། རྫིའུ་མ་སྨད་གཉིས་དྲོང་བ་དང་། བུ་མོས་མ་ལ་སྨྲས་པ་། མ་། འཕགས་པ་འདི་ནི་། ལྐུགས་པ་ཞིག་ཡིན་ནོ་༎ དེས་སྨྲས་པ་། བུ་། འདི་ནི་། ལྐུགས་པ་མ་ཡིན་ཏེ་། གདོན་མི་ཟ་བར་འདིས་འགའ་ཞིག་ལ་ཚིག་གིས་ཉེས་པ་བྱས་པ་དེ་ཉིད་ཚར་གཅོད་པར་བྱེད་པ་ཡིན་ནོ་༎ མ་། ཅི་། དེ་དེ་ལྟ་བུ་ལགས་སམ་། བུ་། སང་ངས་ཁྱོད་ཀྱི་མངོན་སུམ་དུ་བྱའོ་༎ ཇི་ཙམ་ཕྱི་དེ་ཉིན་པར་དེའི་ཞོའི་བུམ་པ་ཐོགས་ཏེ་། བུ་མོ་དང་མ་སྨད་གཉིས་ཕྱོགས་དེར་ཕྱིན་པ་དང་། ཚེ་དང་ལྡན་པ་ཆུ་སྟོད་ཀྱིས་ལྷུང་བཟེད་ཟེད་པ་དང་། དེས་དེའི་ལྷུང་བཟེད་དུ་ཞོས་དགང་བར་བརྩམས་སོ་༎ ཚེ་དང་ལྡན་པ་ཆུ་སྟོད་ཀྱིས་ལྷུང་བཟེད་བསྒུལ་ཀྱང་དེས་མ་བཞག་པར་བླུགས་པ་དང་། ཚེ་དང་ལྡན་པ་ཆུ་སྟོད་ཀྱིས་སྨྲས་པ་། སྲིང་མོ་། ཆོག་གི་། དོན་མེད་པར་ཕོ་བ་འདི་ཅིར་རུང་། ཁོ་བོ་༄༢༢༥བ་ལྟ་བུའི་ལེན་པ་པོ་གཞན་ཡང་ཡོད་མོད་། དེས་སྨྲས་པ་། བུ་མོ་ཁྱོད་ལ་ངས་སྔར་འདི་ལྐུགས་པ་མ་ཡིན་གྱི་། གདོན་མི་ཟ་བར་འདིས་འགའ་ཞིག་ལ་ཚིག་གི་ཉེས་པ་བྱས་བ་། དེ་ཁོ་ན་ཚར་གཅོད་པར་བྱེད་པ་ཡིན་ནོ་༎ ཞེས་མ་སྨྲས་སམ་། མ་། ཁྱོད་ཀྱིས་སྨྲས་སོ་༎ དེ་ནས་ཚེ་དང་ལྡན་པ་ཆུ་སྟོད་ཀྱིས་ལོ་གཉིས་ཀྱི་ནང་ལོགས་སུ་ཚིག་གཅིག་སྨྲས་ནས་། ལོ་གསུམ་པ་ལ་འདི་ལྟར་། འཁོར་བའི་འཁོར་ལོ་ཆ་ལྔ་པོ་ག-ཡོ་བ་དང་། མི་ག-ཡོ་བ་འདི་ཉིད་རིག་སྟེ་། འདུ་བྱེ་ཀྱི་རྣམ་པ་ཐམས་ཅད་ཉམས་པ་དང་། ལྟུང་བ་དང་། རྣམ་པར་འཐོར་བ་དང་། རྣམ་པར་འཇིག་པའི་ཆོས་ཉིད་དུ་ཟིལ་གྱིས་མནན་ནས་། མུན་པའི་ཕུང་པོ་བཅོམ་སྟེ་དགྲ་བཅོམ་པར་གྱུར་ནས་ཞེས་བྱ་བ་ནས་། མཆོད་པར་བྱ་བ་དང་། བརྗེད་པར་བྱ་བ་དང་། མངོན་སུམ་དུ་སྨྲ་བར་བྱ་བར་གྱུར་ཏོ་༎ ཞེས་བྱ་བའི་བར་གོང་མ་བཞིན་དུའོ་༎ དེ་ནས་ཚེ་དང་ལྡན་པ་ཆུ་སྟོད་ཀྱིས་དགྲ་བཅོམ་པ་ཐོབ་སྟེ་། རྣམ་པར་གྲོལ་བའི་དགའ་བ་དང་། བདེ་བ་ཉམས་སུ་མྱོང་ནས་དེའི་ཚེ་ཚིགས་སུ་བཅད་ནས་སྨྲས་པ་། བདག་གིས་ཏ་ལའི་ཤིང་གསུམ་ལས་། གངགའའི་འགྲམ་དུ་སྤྱིལ་བུ་བྱས་༎ མི་རོ་ཀླད་འདྲའི་ལྷུང་བཟེད་དང་༎ ཕྱག་དར་ཁྲོད་པའི་ཆོས་གོས་བཅངས་༎ ལོ་གཉིས་ཀྱིས་ནི་ནང་ལོགས་སུ་༎ བདག་གིས་ཚིག་གཅིག་སྨྲས་ནས་ནི་༎ ལོ་གསུམ་པ་ཡི་ནང་ལོགས་སུ་༎ མུན་པ་ཡི་ནི་ཕུང་པོ་བཅོམ་༎ ཆུ་བོ་གངགའའི་འགྲམ་གནས་པའི་༎ དགྲ་བཅོམ་༄༢༢༦ཨ་༌༎ སེམས་ནི་རྣམ་གྲོལ་བ་༎ དབང་ལྡན་གནས་བརྟན་ཆུ་སྟོད་ཀྱིས་༎ ཚིགས་སུ་བཅད་པ་འདི་སྨྲས་སོ་༎ སངས་རྒྱས་བཅོམ་ལྡན་འདས་ཀོའུ་ཤམབྷིའི་དབྱངས་སྙན་གྱི་ཀུན་དགའ་ར་བ་ན་བཞུགས་སོ་༎ དེའི་ཚེ་ཚེ་དང་ལྡན་པ་འདུན་པ་། ལྟུང་བ་བྱུང་བ་མ་མཐོང་ངོ་༎ ཞེས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་དགེ་སློང་འདུན་པ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་ལྟུང་བ་མཐོང་བར་བྱ་བའི་ཕྱིར་གནས་ནས་དབྱུང་བའི་ལས་བྱོས་ཤིག་། རྒྱུ་ལྔས་ལྟུང་བ་མཐོང་བར་བྱ་བའི་ཕྱིར་གནས་ནས་དབྱུང་བའི་ལས་བྱས་ན་། དེ་ནི་ཆོས་མ་ཡིན་པའི་ལས་དང་། འདུལ་བ་མ་ཡིན་པའི་ལས་ཡིན་ཏེ་། དེས་ནི་། དགེ་འདུན་ཡང་འགལ་ཚབས་ཅན་དུ་འགྱུར་རོ་༎ ལྔ་གང་ཞེ་ན་། གླེང་བ་མ་བྱས་པ་དང་ཞེས་བྱ་བའི་བར་གོང་མ་བཞིན་དུའོ་༎ དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་༎ དགེ་སློང་འདུན་པ་འདི་། ལྟུང་བ་བྱུང་བ་ལ་ལྟུང་བ་མ་མཐོང་བ་དེའི་སླད་དུ་། དགེ་འདུན་གྱིས་དགེ་སློང་འདུན་པ་ལྟུང་བ་མཐོང་བར་བགྱི་བའི་སླད་དུ་། གནས་ནས་དབྱུང་བའི་འཕྲིན་ལས་མཛད་དོ་༎ འདི་ནི་། གསོལ་བའོ་༎ ལས་བྱ་བ་ནི་། དགེ་འདུན་བཙུན་པ་རྣམས་གསན་དུ་གསོལ་། དགེ་སློང་འདུན་པ་ལྟུང་བ་བྱུང་བ་༄༢༢༦བ་ལྟུང་བ་མ་མཐོང་བ་དེའི་སླད་དུ་། དགེ་འདུན་གྱིས་དགེ་སློང་འདུན་པ་འདི་། ལྟུང་བ་མཐོང་བར་བགྱི་བའི་སླད་དུ་། གནས་ནས་དབྱུང་བའི་འཕྲིན་ལས་མཛད་ན་། ཚེ་དང་ལྡན་པ་གང་དག་། དགེ་སློང་འདུན་པ་ལྟུང་བ་མཐོང་བར་བགྱི་བའི་སླད་དུ་། གནས་ནས་དབྱུང་བའི་འཕྲིན་ལས་མཛད་པར་བཟོད་པ་དེ་དག་ནི་། ཅང་མ་གསུངས་ཤིག་། གང་དག་མི་བཟོད་པ་དེ་དག་ནི་། གསུངས་ཤིག་། འདི་ནི་། ལས་བརྗོད་པ་དང་པོ་ཡིན་ཏེ་ཞེས་བྱ་བའི་བར་གོང་མ་བཞིན་དུ་སྟེ་། ཇི་ལྟར་དམར་སེར་ཅན་རྣམས་ཀྱི་བཞིན་ནོ་༎ གླེང་གཞི་ནི་། དེ་ཉིད་ན་སྟེ་། ཚེ་དང་ལྡན་པ་འདུན་པ་ལྟུང་བ་བྱུང་བ་ཆོས་བཞིན་དུ་ཕྱིར་མི་བྱེད་པ་དེ་ལ་ཚངས་པ་མཚུངས་པར་སྤྱོད་པ་ཕན་པར་འདོད་པ་རྣམས་ཀྱིས་ཞེས་བྱ་བའི་བར་གོང་མ་བཞིན་དུ་སྟེ་། ཇི་ལྟར་རྣམ་པར་འབྱེད་པ་ལས་འབྱུང་བ་ལྟ་བུའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་དགེ་སློང་འདུན་པ་ལྟུང་བ་བྱུང་བ་སླར་མི་བྱེད་པ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་གནས་ནས་དབྱུང་བའི་ལས་བྱོས་ཤིག་། རྒྱུ་ལྔས་ལྟུང་བ་བྱུང་བ་སླར་མི་འཆོས་པ་གནས་ནས་དབྱུང་བའི་ལས་བྱས་ན་། དེ་ནི་། ཆོས་མ་ཡིན་པའི་ལས་དང་། འདུལ་བ་མ་ཡིན་པའི་ལས་ཡིན་ཏེ་། དེས་ནི་། དགེ་འདུན་ཡང་འགལ་ཚབས་ཅན་དུ་འགྱུར་རོ་༎ ལྔ་གང་ཞེ་ན་། གླེང་བ་མ་བྱས་པ་དང་ཞེས་བྱ་བའི་བར་གོང་མ་བཞིན་དུ་སྟེ་། དགེ་༄༢༢༧ཨ་༌༎ སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། དགེ་སློང་འདུན་པ་འདི་། ལྟུང་བ་བྱུང་བ་ཆོས་བཞིན་དུ་སླར་མི་བགྱིད་ཀྱི་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། དགེ་འདུན་གྱིས་དགེ་སློང་འདུན་པ་ལྟུང་བ་བྱུང་བ་ཕྱིར་མི་བགྱིད་པ་། གནས་ནས་དབྱུང་བའི་འཕྲིན་ལས་མཛད་དོ་༎ འདི་ནི་། གསོལ་བའོ་༎ ལས་བྱ་བ་ནི་། དགེ་འདུན་བཙུན་པ་རྣམས་གསན་དུ་གསོལ་། དགེ་སློང་འདུན་པ་འདི་། ལྟུང་བ་ཆོས་བཞིན་དུ་ཕྱིར་མི་བགྱིད་པས་དེའི་སླད་དུ་དགེ་འདུན་གྱིས་དགེ་སློང་འདུན་པ་ལྟུང་བ་བྱུང་བ་ཕྱིར་མི་བགྱིད་པ་གནས་ནས་དབྱུང་བའི་འཕྲིན་ལས་མཛད་ན་། ཚེ་དང་ལྡན་པ་གང་དག་། དགེ་སློང་འདུན་པ་ལྟུང་བ་བྱུང་བ་ཕྱིར་མི་བགྱིད་པ་གནས་ནས་དབྱུང་བའི་འཕྲིན་ལས་མཛད་པར་བཟོད་པ་དེ་དག་ནི་། ཅང་མ་གསུངས་ཤིག་། གང་དག་མི་བཟོད་པ་དེ་དག་ནི་། གསུངས་ཤིག་། འདི་ནི་། ལས་བརྗོད་པ་དང་པོ་ཡིན་ཏེ་ཞེས་བྱ་བའི་བར་གོང་མ་བཞིན་དུ་སྟེ་། དམར་སེར་ཅན་རྣམས་ཀྱི་བཞིན་ནོ་༎ སངས་རྒྱས་བཅོམ་ལྡན་འདས་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ་༎ དེའི་ཚེ་དགེ་སློང་འཆི་ལྟས་ལ་འདི་ལྟ་བུའི་སྡིག་པའི་ལྟ་བར་སོང་བ་ན་བཞུགས་སོ་༎ སྐྱེས་ཏེ་། ཇི་ལྟར་། བཅོམ་ལྡན་འདས་ཀྱིས་བར་དུ་གཅོད་པ་ཆོས་སུ་གསུངས་པ་གང་དག་ཡིན་པ་དེ་དག་བསྟེན་ཀྱང་བར་དུ་༄༢༢༧བ་གཅོད་པར་མི་འགྱུར་བ་དེ་ལྟར་། བཅོམ་ལྡན་འདས་ཀྱིས་ཆོས་བསྟན་པ་བདག་གིས་ཤེས་སོ་༎ ཞེས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་དགེ་སློང་འཆི་ལྟས་སྡིག་པའི་ལྟ་བར་སོང་བ་མི་འདོར་བ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་གནས་ནས་དབྱུང་བའི་ལས་བྱོས་ཤིག་། རྒྱུ་ལྔས་སྡིག་པའི་ལྟ་བར་སོང་བ་མི་འདོར་བ་། གནས་ནས་དབྱུང་བའི་ལས་བྱས་ན་། དེ་ནི་། ཆོས་མ་ཡིན་པའི་ལས་དང་། འདུལ་བ་མ་ཡིན་པའི་ལས་ཡིན་ཏེ་། དེས་ནི་། དགེ་འདུན་ཡང་འགལ་ཚབས་ཅན་དུ་འགྱུར་རོ་༎ ལྔ་གང་ཞེ་ན་། གླེང་བ་མ་བྱས་པ་དང་ཞེས་བྱ་བའི་བར་གོང་མ་བཞིན་དུ་སྟེ་། དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། དགེ་སློང་འཆི་ལྟས་འདི་ལ་འདི་ལྟ་བུའི་སྡིག་པའི་ལྟ་བར་སོང་བ་སྐྱེས་ཏེ་། ཇི་ལྟར་བཅོམ་ལྡན་འདས་ཀྱིས་བར་དུ་གཅོད་པའི་ཆོས་སུ་གསུངས་པ་གང་དག་ཡིན་པ་དེ་དག་བསྟེན་ཀྱང་བར་དུ་གཅོད་པར་མི་འགྱུར་བ་དེ་ལྟར་བཅོམ་ལྡན་འདས་ཀྱིས་ཆོས་བསྟན་པ་བདག་གིས་ཤེས་ཏེ་ཞེས་བྱ་བའི་བར་གོང་མ་བཞིན་དུ་སྟེ་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། དགེ་འདུན་གྱིས་དགེ་སློང་འཆི་ལྟས་སྡིག་པའི་ལྟ་བར་སོང་བ་མི་༄༢༢༨ཨ་༌༎ འདོར་བ་ལ་གནས་ནས་དབྱུང་བའི་འཕྲིན་ལས་མཛད་དོ་༎ འདི་ནི་། གསོལ་བའོ་༎ ལས་བྱ་བ་ནི་། དགེ་འདུན་བཙུན་པ་རྣམས་གསན་དུ་གསོལ་། དགེ་སློང་འཆི་ལྟས་འདི་ལ་འདི་ལྟ་བུའི་སྡིག་པའི་ལྟ་བར་སོང་བ་སྐྱེས་ཏེ་ཞེས་བྱ་བ་ནས་དེ་ལྟར་བཅོམ་ལྡན་འདས་ཀྱིས་ཆོས་བསྟན་པ་བདག་གིས་ཤེས་ཏེ་ཞེས་བྱ་བའི་བར་གོང་མ་བཞིན་དུ་སྟེ་། དགེ་འདུན་གྱིས་དགེ་སློང་འཆི་ལྟས་སྡིག་པའི་ལྟ་བར་སོང་བ་མི་འདོར་བ་ལ་གནས་ནས་དབྱུང་བའི་འཕྲིན་ལས་མཛད་ན་། ཚེ་དང་ལྡན་པ་གང་དག་། དགེ་སློང་འཆི་ལྟས་སྡིག་པའི་ལྟ་བར་སོང་བ་མི་འདོར་བ་ལ་གནས་ནས་དབྱུང་བའི་འཕྲིན་ལས་མཛད་པར་བཟོད་པ་དེ་དག་ནི་། ཅང་མ་གསུངས་ཤིག་། གང་དག་མི་བཟོད་པ་དེ་དག་ནི་། གསུངས་ཤིག་། འདི་ནི་། ལས་བརྗོད་པ་དང་པོ་ཡིན་ཏེ་ཞེས་བྱ་བའི་བར་གོང་མ་བཞིན་དུ་སྟེ་། དམར་སེར་ཅན་རྣམས་ཀྱི་བཞིན་ནོ་༎ དེ་སྡིག་པའི་ལྟ་བར་སོང་བ་ཕྱིར་མི་འདོར་བ་གནས་ནས་དབྱུང་བའི་ལས་བྱས་པས་། སྐྲ་གྱེན་དུ་འགྲེང་བ་ལྟ་བུ་དང་། སྐྲ་ཞིག་པ་ལྟ་བུར་དགེ་འདུན་ལ་སྤུས་ལ་ལྟུང་བ་ལྟ་བུར་བྱེད་དེ་ཞེས་བྱ་བ་ནས་སྡིག་པའི་ལྟ་བར་སོང་བ་འདོར་རོ་༎ ཞེས་སྨྲའོ་ཞེས་བྱ་བའི་བར་གོང་མ་བཞིན་དུ་སྟེ་། སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་དགེ་སློང་འཆི་ལྟས་སྡིག་པའི་ལྟ་བ་སོང་བ་མི་འདོར་བ་གནས་ནས་དབྱུང་བའི་ལས་བྱས་པ་༄༢༢༨བ་དང་། གཞན་ཡང་དེ་ལྟ་བུ་དང་མཐུན་པ་སུ་ཡང་རུང་བ་ལ་བསླང་བའི་ལས་བྱོས་ཤིག་། རྒྱུ་ལྔས་སྡིག་པའི་ལྟ་བར་སོང་བ་མི་འདོར་བ་གནས་ནས་དབྱུང་བའི་ལས་བྱས་པ་བསླང་བར་བྱས་ཏེ་ལས་བྱའོ་༎ དགེ་གང་ཞེ་ན་། སྐྲ་གྱེན་དུ་འགྲེང་བ་ལྟ་བུ་དང་། སྐྲ་ཞིག་པ་ལྟ་བུར་དགེ་འདུན་ལ་སྤུས་ལ་ལྟུང་བ་ལྟ་བུར་བྱེད་ཅེས་བྱ་བའི་བར་གོང་མ་བཞིན་དུ་སྟེ་། དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། དགེ་སློང་འཆི་ལྟས་འདི་ལ་འདི་ལྟ་བུའི་སྡིག་པའི་ལྟ་བར་སོང་བ་སྐྱེས་ཏེ་། ཇི་ལྟར་བཅོམ་ལྡན་འདས་ཀྱིས་བར་དུ་གཅོད་པའི་ཆོས་སུ་གསུངས་པ་གང་དག་ཡིན་པ་དེ་དག་བསྟེན་ཀྱང་བར་དུ་གཅོད་པར་མི་འགྱུར་བ་དེ་ལྟར་བཅོམ་ལྡན་འདས་ཀྱིས་ཆོས་བསྟན་པ་བདག་གིས་ཤེས་སོ་༎ ཞེས་སྡིག་པའི་ལྟ་བར་སོང་བ་མི་འདོར་བ་དེ་གནས་ནས་དབྱུང་བའི་འཕྲིན་ལས་ཤེས་སོ་༎ མཛད་ལགས་ཏེ་། དགེ་སློང་འཆི་ལྟས་སྡིག་པའི་ལྟ་བར་སོང་བ་མི་འདོར་བ་གནས་ནས་དབྱུང་བའི་འཕྲིན་ལས་མཛད་ལགས་པ་འདི་ཤེས་སོ་༎ མཛད་ལགས་ཏེ་། ། སྐྲ་གྱེན་དུ་འགྲེང་བ་ལྟ་བུ་དང་། སྐྲ་ཞིག་པ་ལྟ་བུར་ཞེས་བྱ་བ་ནས་སྡིག་པའི་ལྟ་བ་ཡང་འདོར་ཞེས་མཆི་ན་ཞེས་བྱ་བའི་བར་གོང་མ་བཞིན་དུ་སྟེ་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། དགེ་འདུན་གྱིས་དགེ་སློང་འཆི་ལྟས་སྡིག་པའི་ལྟ་བར་སོང་བ་མི་འདོར་བ་གནས་ནས་དབྱུང་བའི་འཕྲིན་ལས་མཛད་ལགས་པ་སློང་བར་མཛད་དོ་༎ འདི་ནི་། གསོལ་བའོ་༎ ལས་ནི་། འདི་ལྟར་བྱ་སྟེ་། དགེ་འདུན་བཙུན་པ་རྣམས་༄༢༢༩ཨ་༌༎ གསན་དུ་གསོལ་། དགེ་སློང་འཆི་ལྟས་འདི་ལ་འདི་ལྟ་བུའི་སྡིག་པའི་ལྟ་བར་སོང་བ་སྐྱེས་ཏེ་ཞེས་བྱ་བ་གོང་མ་བཞིན་དུ་སྟེ་། དགེ་འདུན་གྱིས་དགེ་སློང་འཆི་ལྟས་སྡིག་པའི་ལྟ་བར་སོང་བ་མི་འདོར་བ་གནས་ནས་དབྱུང་བའི་འཕྲིན་ལས་མཛད་ལགས་པ་འདི་སློང་བར་མཛད་ན་། ཚེ་དང་ལྡན་པ་གང་དག་། དགེ་སློང་འཆི་ལྟས་སྡིག་པའི་ལྟ་བར་སོང་བ་མི་འདོར་བ་གནས་ནས་དབྱུང་བའི་འཕྲིན་ལས་མཛད་ལགས་པ་བསླང་བར་བཟོད་པ་དེ་དག་ནི་། ཅང་མ་གསུངས་ཤིག་། གང་དག་མི་བཟོད་པ་དེ་དག་ནི་། གསུངས་ཤིག་། འདི་ནི་། ལས་བརྗོད་པ་དང་པོ་ཡིན་ཏེ་། དེ་བཞིན་དུ་ལས་བརྗོད་པ་གཉིས་པ་དང་གསུམ་པ་ཞེས་བྱ་བ་ནས་ཅང་མི་གསུང་པས་དེ་དེ་བཞིན་དུ་འཛིན་ཏོ་༎ ཞེས་བྱ་བའི་བར་གོང་མ་བཞིན་དུའོ་༎ སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ་༎ དེའི་ཚེ་ཚེ་དང་ལྡན་པ་འཆར་ཀ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་དེས་། སྐབས་དེ་། དགེ་སློང་རྣམས་ལ་སྨྲས་པ་། ཚེ་དང་ལྡན་པ་དག་། བདག་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་ན་། བདག་གིས་ཇི་ལྟར་བགྱི་ཞེས་བྱ་བའི་སྐབས་དེ་། དགེ་སློང་རྣམས་ཀྱིས་། བཅོམ་ལྡན་འདས་ལ་གསོལ་བ་དང་། བཅོམ་ལྡན་འདས་ཀྱིས་༄༢༢༩བ་བཀའ་སྩལ་པ་། དགེ་སློང་དག་། ཁྱེད་ཀྱིས་དགེ་སློང་འཆར་ཀ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་ཟླ་བ་ཕྱེད་ཀྱི་སྤོ་བ་བྱིན་ཅིག་། སྦྱིན་པ་ནི་། འདི་ལྟར་བྱ་སྟེ་། དགེ་སློང་འཆར་ཀས་གནས་མལ་བཤམས་ལ་གནདའི་བརྡུངས་ཏེ་དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་ལ་། དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་། རྒན་པའི་མཐར་ཙོག་ཙོག་པོར་འདུག་སྟེ་། ཐལ་མོ་སྦྱར་བ་བཏུད་ནས་སྤོ་བ་གསོལ་བར་བྱའོ་༎ གསོལ་བ་ནི་། འདི་ལྟར་བྱ་སྟེ་། དགེ་འདུན་བཙུན་པ་རྣམས་གསན་དུ་གསོལ་། བདག་དགེ་སློང་འཆར་ཀ་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་། བདག་དགེ་སློང་འཆར་ཀས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་། དེའི་སླད་དུ་། དགེ་འདུན་ལས་ཟླ་བ་ཕྱེད་ཀྱི་སྤོ་བ་གསོལ་ན་། དགེ་འདུན་བཙུན་པ་ཐུགས་བརྩེ་བ་ཅན་ཐུགས་བརྩེ་བ་ཉེ་བར་བཟུང་སྟེ་། བདག་དགེ་སློང་འཆར་ཀས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་བའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་ལ་། ཟླ་བ་ལ་ཕྱེད་ཀྱི་སྤོ་བ་སྩལ་དུ་གསོལ་། དེའི་འོག་ཏུ་དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། དགེ་སློང་༄༢༣༠ཨ་༌༎ འཆར་ཀ་འདི་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་བའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་ཏེ་། དགེ་སློང་འཆར་ཀ་འདི་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་དེའི་སླད་དུ་། དགེ་འདུན་ལས་ཟླ་བ་ཕྱེད་ཀྱི་སྤོ་བ་གསོལ་ན་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། དགེ་འདུན་གྱིས་དགེ་སློང་འཆར་ཀ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་འདི་ལ་ཟླ་བ་ཕྱེད་ཀྱི་སྤོ་བ་སྩལ་པར་མཛད་དོ་༎ འདི་ནི་། གསོལ་བའོ་༎ ལས་ནི་། འདི་ལྟར་བྱ་སྟེ་། དགེ་འདུན་བཙུན་པ་རྣམས་གསན་དུ་གསོལ་། དགེ་སློང་འཆར་ཀ་འདི་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་བའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་ཏེ་། དགེ་སློང་འཆར་ཀ་འདི་ཆེད་དུ་བསམ་སྟེ་ཁུ་བ་ཕྱུང་བ་ལས་བྱུང་བའི་དགེ་འདུན་ལྷག་པའི་ལྟུང་བ་བྱུང་བ་ཟླ་བ་ཕྱེད་བཅབས་པ་ལ་དགེ་འདུན་ལས་ཟླ་བ་ཕྱེད་ཀྱི་སྤོ་བ་། གསོལ་ཏེ་། དེའི་སླད་དུ་དགེ་འདུན་གྱིས་དགེ་སློང་འཆར་ཀས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་བའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པ་ལ་ཟླ་བ་ཕྱེད་ཀྱི་སྤོ་བ་སྩོལ་བར་མཛད་ན་། ཚེ་དང་ལྡན་པ་གང་དག་། དགེ་སློང་འཆར་ཀས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་༄༢༣༠བ་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་ལ་ཟླ་བ་ཕྱེད་ཀྱི་སྤོ་བ་སྩོལ་བར་བཟོད་པ་དེ་དག་ནི་། ཅང་མ་གསུངས་ཤིག་། གང་དག་མི་བཟོད་པ་དེ་དག་ནི་། གསུངས་ཤིག་། འདི་ནི་། ལས་བརྗོད་པ་དང་པོ་ཡིན་ཏེ་། དེ་བཞིན་དུ་ལས་བརྗོད་པ་གཉིས་པ་དང་གསུམ་པའི་བར་དུ་བརྗོད་པར་བྱའོ་༎ དགེ་འདུན་གྱིས་བཟོད་ཅིང་གནང་ནས་དགེ་འདུན་གྱིས་དགེ་སློང་འཆར་ཀ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་བའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་ལ་ཟླ་བ་ཕྱེད་ཀྱི་སྤོ་བ་སྩལ་ལགས་ཏེ་། འདི་ལྟར་། ཅང་མི་གསུང་བས་དེ་དེ་བཞིན་དུ་འཛིན་ཏོ་༎༎ འདུལ་བ་གཞི་། བམ་པོ་དོན་གཅིག་པ་། དེ་སྤོ་བ་བྱེད་བཞིན་པ་ལས་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པའི་སྐབས་དེ་། དེས་དགེ་སློང་རྣམས་ལ་སྨྲས་པ་། ཚེ་དང་ལྡན་པ་དག་། བདག་དགེ་སློང་འཆར་ཀས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་བའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་ཏེ་། བདག་དགེ་སློང་འཆར་ཀས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་བའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅས་པ་དགེ་འདུན་ལས་ཟླ་བ་ཕྱེད་ཀྱི་སྤོ་བ་གསོལ་ཏེ་། དགེ་འདུན་གྱིས་བདག་དགེ་སློང་འཆར་ཀས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་ལ་ཟླ་བ་ཕྱེད་ཀྱི་སྤོ་བ་། སྩལ་ཏེ་། བདག་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་༄༢༣༡ཨ་༌༎ ལྟུང་བ་སྔ་མ་དང་འདྲ་བ་བྱུང་བ་བཅབས་ན་། བདག་གིས་ཇི་ལྟར་བགྱི་ཞེས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་དགེ་སློང་འཆང་ཀས་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་གཞི་ནས་སྤོ་བ་བྱིན་ཅིག་། སྦྱིན་པ་ནི་། འདི་ལྟར་བྱ་སྟེ་། གནས་མལ་བཤམས་ལ་གནདའི་བརྡུངས་ཏེ་། དྲིས་པའི་ཚིག་གིས་། དགེ་སློང་རྣམས་ལ་ཡང་དག་པར་བསྒོ་ལ་། དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་། དགེ་སློང་འཆར་ཀས་རྒན་པའི་མཐའ་ནས་ཙོག་ཙོག་པོར་འདུག་ལ་། ཐལ་མོ་སྦྱར་བ་བཏུད་དེ་ཚིག་འདི་སྐད་ཅེས་། དགེ་འདུན་བཙུན་པ་རྣམས་གསན་དུ་གསོལ་། བདག་དགེ་སློང་འཆར་ཀས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་ཏེ་། བདག་དགེ་སློང་འཆར་ཀས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པ་དགེ་འདུན་ལས་ཟླ་བ་ཕྱེད་ཀྱི་སྤོ་བ་གསོལ་ཏེ་། དགེ་འདུན་གྱིས་བདག་དགེ་སློང་འཆར་ཀ་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པ་ལ་ཟླ་བ་ཕྱེད་ཀྱི་སྤོ་བ་སྩལ་ཏེ་། བདག་སྤོ་བ་བགྱིད་བཞིན་པ་༄༢༣༡བ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་ཏེ་། བདག་དགེ་སློང་འཆར་ཀས་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་ལ་། དགེ་འདུན་ལས་གཞི་ནས་སྤོ་བ་གསོལ་ན་། དགེ་འདུན་བཙུན་པ་ཐུགས་བརྩེ་བ་ཅན་། ཐུགས་བརྩེ་བ་ཉེ་བར་བཟུང་སྟེ་། བདག་དགེ་སློང་འཆར་ཀས་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་ལ་གཞི་ནས་སྤོ་བ་སྩལ་དུ་གསོལ་ཞེས་དེ་སྐད་ལན་གཉིས་ལན་གསུམ་དུ་བརྗོད་པར་བྱའོ་༎ དེའི་འོག་ཏུ་དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། དགེ་སློང་འཆར་ཀ་འདིས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་ཏེ་། དགེ་སློང་འཆར་ཀ་འདིས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་དགེ་འདུན་ལས་ཟླ་བ་ཕྱེད་ཀྱི་སྤོ་བ་གསོལ་ཏེ་། དགེ་འདུན་གྱིས་དགེ་སློང་འཆར་ཀ་འདིས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་ལ་ཟླ་བ་ཕྱེད་ཀྱི་སྤོ་བ་། སྩལ་ཏེ་། འདི་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་ཏེ་། དགེ་སློང་འཆར་ཀ་འདི་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུར་བ་བཅབས་༄༢༣༢ཨ་༌༎ པ་ལ་དགེ་འདུན་ལས་གཞི་ནས་སྤོ་བ་གསོལ་ན་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། དགེ་འདུན་གྱིས་དགེ་སློང་འཆར་ཀས་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་པ་བྱུང་བ་བཅབས་པ་ལ་གཞི་ནས་སྤོ་བ་སྩོལ་བར་མཛད་དོ་༎ འདི་ནི་། གསོལ་བའོ་༎ ལས་བྱ་བ་ནི་། དགེ་འདུན་བཙུན་པ་རྣམས་གསན་དུ་གསོལ་། དགེ་སློང་འཆར་ཀ་འདིས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་ཏེ་། དགེ་སློང་འཆར་ཀ་འདིས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་དགེ་འདུན་ལས་ཟླ་བ་ཕྱེད་ཀྱི་སྤོ་བ་གསོལ་ཏེ་། དགེ་འདུན་གྱིས་དགེ་སློང་འཆར་ཀས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་ལ་ཟླ་བ་ཕྱེད་ཀྱི་སྤོ་བསྩལ་ཏེ་། ། འདི་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་ཏེ་། དགེ་སློང་འཆར་ཀ་འདི་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་། དགེ་འདུན་ལས་གཞི་ནས་སྤོ་བ་གསོལ་ཏེ་། དགེ་འདུན་གྱིས་དགེ་སློང་འཆར་ཀ་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་ལ་། གཞི་ནས་༄༢༣༢བ་སྤོ་བ་སྩོལ་བར་མཛད་ན་། ཚེ་དང་ལྡན་པ་གང་དག་། དགེ་སློང་འཆར་ཀས་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་ལ་གཞི་ནས་སྤོ་བ་སྩོལ་བར་མཛད་པར་བཟོད་པ་དེ་དག་ནི་། ཅང་མ་གསུངས་ཤིག་། གང་དག་མི་བཟོད་པ་དེ་དག་ནི་། གསུངས་ཤིག་། འདི་ནི་། ལས་བརྗོད་པ་དང་པོ་ཡིན་ཏེ་། དེ་བཞིན་དུ་ལས་བརྗོད་པ་གཉིས་པ་དང་གསུམ་གྱི་བར་དུ་བརྗོད་པར་བྱའོ་༎ དགེ་འདུན་གྱིས་བཟོད་ཅིང་གནང་ནས་དགེ་འདུན་གྱིས་དགེ་སློང་འཆར་ཀ་འདི་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་ལ་། གཞི་ནས་སྤོ་བ་སྩལ་ལགས་ཏེ་། འདི་ལྟར་། ཅང་མི་གསུང་བས་དེ་དེ་བཞིན་དུ་འཛིན་ཏོ་༎ དེ་གཞི་ནས་སྤོ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་ཡང་བཟླས་ཏེ་བྱུང་བའི་སྐབས་དེ་། དེས་དགེ་སློང་རྣམས་ལ་སྨྲས་པ་། ཚེ་དང་ལྡན་པ་དག་། བདག་དགེ་སློང་འཆར་ཀ་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་ཏེ་། བདག་དགེ་སློང་འཆར་ཀས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་། ། དགེ་འདུན་ལས་ཟླ་བ་ཕྱེད་ཀྱི་སྤོ་བ་གསོལ་ཏེ་། དགེ་འདུན་གྱིས་བདག་དགེ་སློང་འཆར་ཀ་ལ་ཆད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་ལ་ཟླ་བ་ཕྱེད་ཀྱི་སྤོ་བ་སྩོལ་༄༢༣༣ཨ་༌༎ ཏེ་། བདག་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་ཏེ་། བདག་དགེ་སློང་འཆར་ཀས་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་། དགེ་འདུན་ལས་གཞི་ནས་སྤོ་བ་གསོལ་ཏེ་། དགེ་འདུན་གྱིས་བདག་དགེ་སློང་འཆར་ཀ་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་ལ་གཞི་ནས་སྤོ་བ་སྩལ་ཏེ་བདག་གཞི་ནས་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་ན་། བདག་གིས་ཅི་དག་བགྱི་ཞེས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་དགེ་སློང་འཆར་ཀ་དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་ཡང་གཞི་ནས་བསླང་པ་བྱིན་ཅིག་། སྦྱིན་པ་ནི་། འདི་ལྟར་བྱ་སྟེ་། གནས་མལ་བཤམས་ལ་གནདའི་བརྡུངས་ཏེ་དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་ལ་། དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་། དགེ་སློང་འཆར་ཀས་རྒན་པའི་མཐའ་ནས་ཙོག་ཙོག་པོར་འདུག་སྟེ་། ཐལ་མོ་སྦྱར་བ་བཏུད་ནས་ཚིག་འདི་སྐད་ཅེས་། དགེ་འདུན་བཙུན་༄༢༣༣བ་པ་རྣམས་གསན་དུ་གསོལ་། བདག་དགེ་སློང་འཆར་ཀ་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་ཏེ་། བདག་དགེ་སློང་འཆར་ཀས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་། ། དགེ་འདུན་ལས་ཟླ་བ་ཕྱེད་ཀྱི་སྤོ་བ་གསོལ་ཏེ་། དགེ་འདུན་གྱིས་བདག་དགེ་སློང་འཆར་ཀ་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་ལ་ཟླ་བ་ཕྱེད་ཀྱི་སྤོ་བ་སྩལ་ཏེ་བདག་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་ཏེ་། བདག་དགེ་སློང་འཆར་ཀས་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བར་བྱུང་བ་བཅབས་པ་དགེ་འདུན་ལས་གཞི་ནས་སྤོ་བ་གསོལ་ཏེ་། དགེ་འདུན་གྱིས་བདག་དགེ་སློང་འཆར་ཀ་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བར་བྱུང་བ་བཅབས་པ་ལ་གཞི་ནས་སྤོ་བ་སྩལ་ཏེ་བདག་གཞི་ནས་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་ནས་། བདག་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་ལ་། དགེ་འདུན་ལས་གཞི་ནས་བསླང་བ་གསོལ་ན་། དགེ་འདུན་བཙུན་པ་ཐུགས་བརྩེ་བ་ཅན་ཐུགས་བརྩེ་༄༢༣༤ཨ་༌༎ བ་ཉེ་བར་བཟུང་སྟེ་། བདག་དགེ་སློང་འཆར་ཀ་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་ལས་། གཞི་ནས་བསླང་བ་སྩལ་དུ་གསོལ་། དེ་བཞིན་དུ་ལན་གཉིས་ལན་གསུམ་དུ་བརྗོད་པར་བྱའོ་༎ དེའི་འོག་ཏུ་དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། དགེ་སློང་འཆར་ཀ་འདི་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་ཏེ་། དགེ་སློང་འཆར་ཀ་འདི་ཆེད་དུ་བསམ་སྟེ་ཁུ་བ་ལས་གྱུར་བའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་དགེ་འདུན་ལས་ཟླ་བ་ཕྱེད་ཀྱི་སྤོ་བ་གསོལ་ཏེ་། དགེ་འདུན་གྱིས་དགེ་སློང་འཆར་ཀ་འདི་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་ལ་། ཟླ་བ་ཕྱེད་ཀྱི་སྤོ་བ་སྩལ་ཏེ་འདི་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་ཏེ་། དགེ་སློང་འཆར་ཀས་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་དགེ་འདུན་ལས་གཞི་ནས་སྤོ་བ་གསོལ་ཏེ་། དགེ་འདུན་གྱི་དགེ་སློང་འཆར་ཀ་ལ་དགེ་འདུན་ཧག་མའི་ལྟུང་བ་བར་མ་ལྷུང་བ་སྔ་མ་དང་འདྲ་བ་བྱུང་བ་བཅབས་པ་ལ་གཞི་ནས་སྤོ་བ་སྩལ་ཏེ་། དེ་གཞི་ནས་སྤོ་བ་བགྱིད་བཞིན་པ་ལས་། དགེ་༄༢༣༤བ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་ནས་འདི་དགེ་འདུན་ལྷག་མའི་ལྟུང་བ་ལྟུང་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་། དགེ་འདུན་ལས་ཡང་གཞི་ནས་བསླང་བ་གསོལ་ན་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། དགེ་འདུན་གྱིས་དགེ་སློང་འཆར་ཀ་འདི་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་ལ་། ཡང་གཞི་ནས་བསླང་བ་སྩོལ་བར་མཛད་དོ་༎ འདི་ནི་། གསོལ་བའོ་༎ ལས་བྱ་བ་ནི་། དགེ་འདུན་བཙུན་པ་རྣམས་གསན་དུ་གསོལ་། དགེ་སློང་འཆར་ཀ་འདི་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་ཏེ་དགེ་སློང་འཆར་ཀ་འདིས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་། དགེ་འདུན་ལས་ཟླ་བ་ཕྱེད་ཀྱི་སྤོ་བ་གསོལ་ཏེ་། དགེ་འདུན་གྱིས་དགེ་སློང་འཆར་ཀ་འདི་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་ལ་ཟླ་བ་ཕྱེད་ཀྱི་སྤོ་བ་སྩལ་ཏེ་འདི་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་ཏེ་། དགེ་སློང་འཆར་ཀ་འདིས་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་དགེ་༄༢༣༥ཨ་ཏེ་། ༌༎ འདུན་ལས་གཞི་ནས་སྤོ་བ་གསོལ་ཏེ་། དགེ་འདུན་གྱིས་དགེ་སློང་འཆར་ཀ་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་ལ་གཞི་ནས་སྤོ་བ་སྩལ་ཏེ་དེ་གཞི་ནས་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་ནས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་། པ་། དགེ་འདུན་ལས་ཡང་གཞི་ནས་བསླང་བ་གསོལ་ཏེ་། དགེ་འདུན་གྱིས་དགེ་སློང་འཆར་ཀ་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་ལ་ཡང་གཞི་ནས་བསླང་བའི་སྤོ་བ་སྩོལ་བར་མཛད་ན་། ཚེ་དང་ལྡན་པ་གང་དག་། དགེ་སློང་འཆར་ཀ་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་ལ་ཡང་གཞི་ནས་བསླང་བ་སྩོལ་བར་མཛད་པ་བཟོད་པ་དེ་དག་ནི་། ཅང་མ་གསུངས་ཤིག་། གང་དག་མི་བཟོད་པ་དེ་དག་ནི་། གསུངས་ཤིག་། འདི་ནི་། ལས་བརྗོད་པ་དང་པོ་ཡིན་ཏེ་། དེ་བཞིན་དུ་ལས་བརྗོད་པ་གཉིས་པ་དང་གསུམ་གྱི་བར་དུ་བརྗོད་པར་བྱའོ་༎ དགེ་འདུན་གྱིས་བཟོད་ཅིང་གནང་ནས་དགེ་འདུན་གྱིས་དགེ་སློང་འཆར་ཀ་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་བཟླས་ཏེ་བྱུང་བ་བཅབས་༄༢༣༥བ་བ་ལ་ཡང་གཞི་ནས་བསླང་བ་སྩལ་ལགས་ཏེ་། འདི་ལྟར་། ཅང་མི་གསུང་བས་དེ་དེ་བཞིན་དུ་འཛིན་ཏོ་༎ དེས་དུས་གཞན་ཞིག་ན་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པའི་སྤོ་བ་སྤྱད་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་གཞི་ནས་བསླང་བ་སྤྱད་ནས་དགེ་སློང་རྣམས་ལ་སྨྲས་པ་། ཚེ་དང་ལྡན་པ་དག་། བདག་དགེ་སློང་འཆར་ཀ་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་ཏེ་། བདག་དགེ་སློང་འཆར་ཀས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པ་དགེ་འདུན་ལས་ཟླ་བ་ཕྱེད་ཀྱི་སྤོ་བ་གསོལ་ཏེ་། དགེ་འདུན་གྱིས་བདག་དགེ་སློང་འཆར་ཀ་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པ་ལ་ཟླ་བ་ཕྱེད་ཀྱི་སྤོ་བ་སྩལ་ཏེ་བདག་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་ཏེ་། བདག་དགེ་སློང་འཆར་ཀས་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་། དགེ་འདུན་ལས་གཞི་ནས་སྤོ་བ་གསོལ་ཏེ་། དགེ་འདུན་གྱིས་བདག་དགེ་སློང་འཆར་ཀ་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བཅབས་པ་ལ་གཞི་ནས་སྤོ་བ་སྩལ་ཏེ་བདག་གཞི་ནས་སྤོ་བ་བགྱིད་༄༢༣༦ཨ་༌༎ བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་ནས་བདག་དགེ་སློང་འཆར་ཀས་དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་། དགེ་འདུན་ལས་ཡང་གཞི་ནས་བསླང་བ་གསོལ་ཏེ་། དགེ་འདུན་གྱིས་བདག་དགེ་སློང་འཆར་ཀ་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་ལ་ཡང་གཞི་ནས་བསླང་བ་སྩལ་ཏེ་བདག་གིས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པའི་སྤོ་བ་ཡང་སྤྱད་ལགས་། ལྟུང་བ་བར་མ་ལྟུང་པ་སྔ་མ་དང་འདྲ་བ་བྱུང་བ་བཅབས་པའི་གཞི་ནས་སྤོ་བ་ཡང་སྤྱད་ལགས་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བ་ཡང་གཞི་ནས་བསླང་བ་ཡང་སྤྱད་ལགས་ན་། བདག་གིས་ཅི་དག་བགྱི་ཞེས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་དགེ་སློང་འཆར་ཀ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པའི་ཟླ་བ་ཕྱེད་ཀྱི་སྤོ་བ་སྤྱད་ཟིན་པ་དང་། ལྟུང་བ་བར་མའི་གཞི་ནས་སྤོ་བ་སྤྱད་ཟིན་པ་དང་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་གཞི་ནས་༄༢༣༦བ་བསླང་བ་སྤྱད་ཟིན་པ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་ཞག་དྲུག་གི་མགུ་བར་བྱ་བ་བྱིན་ཅིག་། སྦྱིན་པ་ནི་། འདི་ལྟར་བྱ་སྟེ་། གནས་མལ་བཤམས་ལ་གནདའི་བརྡུངས་ཏེ་དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་ལ་། དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་། དགེ་སློང་འཆར་ཀས་རྒན་པའི་མཐའ་ནས་ཙོག་ཙོག་པོར་འདུག་སྟེ༏་ཐལ་མོ་སྦྱར་བ་བཏུད་ལ་འདི་སྐད་ཅེས་། དགེ་འདུན་བཙུན་པ་རྣམས་གསན་དུ་གསོལ་། བདག་དགེ་སློང་འཆར་ཀ་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་ཏེ་། བདག་དགེ་སློང་འཆར་ཀས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་། ། དགེ་འདུན་ལས་ཟླ་བ་ཕྱེད་ཀྱི་སྤོ་བ་གསོལ་ཏེ་། དགེ་འདུན་གྱིས་བདག་དགེ་སློང་འཆར་ཀ་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་ལ་ཟླ་བ་ཕྱེད་ཀྱི་སྤོ་བ་སྩལ་ཏེ་བདག་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་ཏེ་། བདག་དགེ་སློང་འཆར་ཀས་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་། དགེ་འདུན་ལས་གཞི་ནས་སྤོ་བ་གསོལ་ཏེ་། དགེ་འདུན་གྱིས་བདག་དགེ་སློང་འཆར་ཀ་ལ་དགེ་༄༢༣༧ཨ་༌༎ འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་ལ་གཞི་ནས་སྤོ་བ་སྩལ་ཏེ་བདག་གཞི་ནས་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་ནས་བདག་དགེ་སློང་འཆར་ཀས་དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ༏་དགེ་འདུན་ལས་ཡང་གཞི་ནས་བསླང་བའི་སྤོ་བ་གསོལ་ཏེ་། དགེ་འདུན་གྱིས་བདག་དགེ་སློང་འཆར་ཀ་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་ལ་ཡང་གཞི་ནས་བསླང་བ་སྩལ་ཏེ་། བདག་དགེ་སློང་འཆར་ཀས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་བའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པའི་སྤོ་བ་ཡང་སྤྱད་ལགས་། ལྟུང་བ་བར་མའི་གཞི་ནས་སྤོ་བ་ཡང་སྤྱད་ལགས་། ཡང་བཟླས་པའི་ལྟུང་བའི་གཞི་ནས་བསླང་བ་ཡང་སྤྱད་ལགས་ཏེ་། དགེ་འདུན་ལས་ཞག་དྲུག་གི་མགུ་བར་བགྱི་བ་གསོལ་ནས་། དགེ་འདུན་བཙུན་པ་ཐུགས་བརྩེ་བ་ཅན་ཐུགས་བརྩེ་བ་ཉེ་བར་བཟུང་སྟེ་། བདག་དགེ་སློང་འཆར་ཀ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པའི་སྤོ་བ་སྤྱད་ལགས་། ལྟུང་བ་བར་མའི་གཞི་ནས་སྤོ་བ་སྤྱད་ལགས་། ཡང་བཟླས་པའི་ལྟུང་བའི་གཞི་ནས་བསླང་བ་སྤྱད་ལགས་པ་ལ་། ༄༢༣༧བ་ཞག་དྲུག་གི་མགུ་བར་བགྱི་བ་སྩལ་དུ་གསོལ་། དེ་སྐད་ལན་གཉིས་ལན་གསུམ་དུ་བརྗོད་པར་བྱའོ་༎ དེའི་འོག་ཏུ་དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། དགེ་སློང་འཆར་ཀ་འདི་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་ཏེ་། དགེ་སློང་འཆར་ཀ་འདིས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་དགེ་འདུན་ལས་ཟླ་བ་ཕྱེད་ཀྱི་སྤོ་བ་གསོལ་ཏེ་། དགེ་འདུན་གྱིས་དགེ་སློང་འཆར་ཀ་འདི་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་ལ་ཟླ་བ་ཕྱེད་ཀྱི་སྤོ་བ་སྩལ་ཏེ་འདི་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་ཏེ་། དགེ་སློང་འཆར་ཀ་འདི་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་དགེ་འདུན་ལས་གཞི་ནས་སྤོ་བ་གསོལ་ཏེ་། དགེ་འདུན་གྱིས་དགེ་སློང་འཆར་ཀ་འདི་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་ལ་གཞི་ནས་སྤོ་བ་སྩལ་ཏེ་འདི་གཞི་ནས་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་ནས་དགེ་སློང་འཆར་ཀ་༄༢༣༨ཨ་༌༎ འདིས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་དགེ་འདུན་ལས་ཡང་གཞི་ནས་བསླང་སྟེ་སྤོ་བ་གསོལ་ཏེ་། དགེ་འདུན་གྱིས་དགེ་སློང་འཆར་ཀ་འདི་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་ལ་ཡང་གཞི་ནས་བསླང་བ་སྩལ་ཏེ་། དགེ་སློང་འཆར་ཀ་འདིས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པའི་སྤོ་བ་སྤྱད་ལགས་། ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པའི་གཞི་ནས་སྤོ་ལགས་། བ་སྤྱད་ལགས་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་ཡང་གཞི་ནས་བསླང་བ་སྤྱད་ལགས་ཏེ་། ཞག་དྲུག་གི་མགུ་བར་བགྱི་བ་གསོལ་ན་། གལ་ཏེ་དགེ་འདུན་གྱིས་དུས་ལ་བབ་ཅིང་བཟེད་ན་། དགེ་འདུན་གྱིས་གནང་བར་མཛོད་ཅིག་དང་། དགེ་འདུན་གྱིས་དགེ་སློང་འཆར་ཀ་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པའི་སྤོ་བ་སྤྱད་ལགས་། ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པའི་གཞི་ནས་སྤོ་བ་སྤྱད་ལགས་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་ཡང་གཞི་ནས་བསླང་བ་སྤྱད་ལགས་པ་ལ་ཞག་དྲུག་གི་མགུ་བར་བགྱི་བ་སྩོལ་བར་མཛད་དོ་༎ འདི་ནི་། གསོལ་བའོ་༎ ༄༢༣༨བ་ལས་བྱ་བ་ནི་། དགེ་འདུན་བཙུན་པ་རྣམས་གསན་དུ་གསོལ་། དགེ་སློང་འཆར་ཀ་འདི་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་ཏེ་། དགེ་སློང་འཆར་ཀ་འདིས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་དགེ་འདུན་ལས་ཟླ་བ་ཕྱེད་ཀྱི་སྤོ་བ་གསོལ་ཏེ་། དགེ་འདུན་གྱིས་དགེ་སློང་འཆར་ཀ་འདི་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་ཀྱི་སྤོ་བ་སྩལ་ཏེ་འདི་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་ཏེ་། དགེ་སློང་འཆར་ཀ་འདིས་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བཅབས་པ་དགེ་འདུན་ལས་གཞི་ནས་སྤོ་བ་གསོལ་ཏེ་། དགེ་འདུན་གྱིས་དགེ་སློང་འཆར་ཀ་ལ་དགེ་འདུན་ལྷག་མའི་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་ལ་གཞི་ནས་སྤོ་བ་སྩལ་ཏེ་འདི་གཞི་ནས་སྤོ་བ་བགྱིད་བཞིན་པ་ལ་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་ནས་དགེ་སློང་འཆར་ཀ་འདིས་དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་དགེ་འདུན་ལས་གཞི་ནས་བསླང་སྟེ་སྤོ་བ་གསོལ་ནས་བཞིན་པ་ལ་། ། དགེ་འདུན་གྱིས་དགེ་སློང་འཆར་༄༢༣༩ཨ་༌༎ ཀ་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་ལ་གཞི་ནས་བསླང་བ་སྩལ་ཏེ་། དགེ་སློང་འཆར་ཀ་འདི་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པའི་སྤོ་བ་སྤྱད་ལགས་། ལྟུང་བ་བར་མ་ལྟུང་བ་སྔ་མ་དང་འདྲ་བ་བཅབས་པའི་གཞི་ནས་སྤོ་བ་སྤྱད་ལགས་། བ་སྤྱད་ལགས་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་གཞི་ནས་བསླང་བ་སྤྱད་ལགས་ན་། ཞག་དྲུག་གི་མགུ་བར་བགྱི་བ་གསོལ་ཏེ་། དེའི་སླད་དུ་དགེ་འདུན་གྱིས་དགེ་སློང་འཆར་ཀ་འདི་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པའི་སྤོ་བ་སྤྱད་ལགས་། ལྟུང་བ་བར་མ་ལྟུང་བ་སྔ་མ་དང་འདྲ་བ་བཅབས་པའི་གཞི་ནས་སྤོ་བ་སྤྱད་ལགས་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་གཞི་ནས་བསླང་བ་སྤྱད་ལགས་པ་ལ་ཞག་དྲུག་གི་མགུ་བར་བགྱི་བ་སྩོལ་བར་མཛད་ན་། ཚེ་དང་ལྡན་པ་གང་དག་། དགེ་སློང་འཆར་ཀ་འདི་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པའི་སྤོ་བ་སྤྱད་ལགས་། ལྟུང་བ་བར་མ་ལྟུང་བ་སྔ་མ་དང་འདྲ་བ་བཅབས་པའི་གཞི་ནས་སྤོ་བ་སྤྱད་ལགས་། བ་སྤྱད་ལགས་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་༄༢༣༩བ་ཡང་གཞི་ནས་བསླང་བ་སྤྱད་ལགས་པ་ལ་ཞག་དྲུག་གི་མགུ་བར་བགྱི་བ་སྩོལ་བར་བཟོད་པ་དེ་དག་ནི་། ཅང་མ་གསུངས་ཤིག་། གང་དག་མི་བཟོད་པ་དེ་དག་ནི་། གསུངས་ཤིག་། འདི་ནི་། ལས་བརྗོད་པ་དང་པོ་ཡིན་ཏེ་། དེ་བཞིན་དུ་ལས་བརྗོད་པ་གཉིས་པ་དང་གསུམ་པའི་བར་དུ་བརྗོད་པར་བྱའོ་༎ དགེ་འདུན་གྱིས་བཟོད་ཅིང་གནང་ནས་དགེ་འདུན་གྱིས་དགེ་སློང་འཆར་ཀ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པའི་སྤོ་བ་སྤྱད་ལགས་། ལྟུང་བ་བར་མ་ལྟུང་བ་སྔ་མ་དང་འདྲ་བ་བཅབས་པའི་གཞི་ནས་སྤོ་བ་སྤྱད་ལགས་། སྤྱད་ལགས་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་ཡང་གཞི་ནས་བསླང་བ་སྤྱད་ལགས་པ་ལ་ཞག་དྲུག་གི་མགུ་བར་བགྱི་བ་སྩལ་ལགས་ཏེ་། འདི་ལྟར་ཅང་མི་གསུངས་པས་དེ་དེ་བཞིན་དུ་འཛིན་ཏོ་༎ དེ་དུས་གཞན་ཞིག་ན་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པའི་སྤོ་བ་སྤྱད་། ལྟུང་བ་བར་མ་ལྟུང་བ་སྔ་མ་དང་འདྲ་བ་བཅབས་པའི་གཞི་ནས་སྤོ་བ་སྤྱད་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་གཞི་ནས་བསླང་བ་སྤྱད་། ཞག་དྲུག་གི་མགུ་བར་བྱ་བ་སྤྱད་ཟིན་ནས་། དགེ་སློང་རྣམས་ལ་སྨྲས་པ་། ཚེ་དང་ལྡན་པ་དག་། བདག་དགེ་སློང་འཆར་ཀ་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་༄༢༤༠ཨ་༌༎ ཕྱེད་བཅབས་ཏེ་། བདག་དགེ་སློང་འཆར་ཀས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་དགེ་འདུན་ལས་ཟླ་བ་ཕྱེད་ཀྱི་སྤོ་བ་གསོལ་ཏེ་། དགེ་འདུན་གྱིས་བདག་དགེ་སློང་འཆར་ཀ་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པ་ལ་ཟླ་བ་ཕྱེད་ཀྱི་སྤོ་བ་སྩལ་ཏེ་བདག་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་ཏེ་། བདག་དགེ་སློང་འཆར་ཀས་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་དགེ་འདུན་ལས་གཞི་ནས་སྤོ་བ་གསོལ་ཏེ་། དགེ་འདུན་གྱིས་བདག་དགེ་སློང་འཆར་ཀ་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་ལ་གཞི་ནས་སྤོ་བ་སྩལ་ཏེ་བདག་གཞི་ནས་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་ནས་། བདག་དགེ་སློང་འཆར་ཀས་དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་དགེ་འདུན་ལས་ཡང་གཞི་ནས་བསླང་སྟེ་སྤོ་བ་གསོལ་ནས་། དགེ་འདུན་གྱིས་བདག་དགེ་སློང་འཆར་ཀ་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་དང་༄༢༤༠བ་འདྲ་བ་ཡང་བཟླས་ཏེ་བྱུང་བ་བཅབས་པ་ལ་ཡང་གཞི་ནས་བསླང་བ་སྩལ་ཏེ་། བདག་དགེ་སློང་འཆར་ཀས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པའི་སྤོ་བ་སྤྱད་ལགས་། ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པའི་གཞི་ནས་སྤོ་བ་སྤྱད་ལགས་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་གཞི་ནས་བསླང་བ་སྤོ་བ་སྤྱད་ལགས་ཏེ་། དགེ་འདུན་ལས་ཞག་དྲུག་གི་མགུ་བར་བགྱི་བ་གསོལ་ནས་། དགེ་འདུན་གྱིས་བདག་དགེ་སློང་འཆར་ཀ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པའི་སྤོ་བ་སྤྱད་ལགས་། ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པའི་གཞི་ནས་སྤོ་བ་སྤྱད་ལགས་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་གཞི་ནས་བསླང་བ་སྤྱད་ལགས་པ་ལ་ཞག་དྲུག་གི་མགུ་བར་བགྱི་ལགས་། བ་སྩལ་ཏེ་། བདག་དགེ་སློང་འཆར་ཀས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པའི་སྤོ་བ་སྤྱད་ལགས་། ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པའི་གཞི་ནས་སྤོ་བ་སྤྱད་ལགས་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་གཞི་ནས་སྤོ་བ་ལགས་། སྤྱད་ལགས་། ཞག་དྲུག་གི་མགུ་བར་བགྱི་བ་སྤྱད་ལགས་ན་། བདག་གིས་ཅི་དག་བགྱི་ཞེས་པའི་སྐབས་དེ་། དགེ་སློང་རྣམས་ཀྱིས་༄༢༤༡ཨ་༌༎ བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་དགེ་སློང་འཆར་ཀ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པའི་སྤོ་བ་སྤྱད་པ་དང་། ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པའི་གཞི་ནས་སྤོ་བ་སྤྱད་པ་དང་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་ཡང་གཞི་ནས་བསླང་བ་སྤྱད་པ་དང་། ཞག་དྲུག་གི་མགུ་བར་བྱ་བ་སྤྱད་ཟིན་པ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་དབྱུང་བ་བྱོས་ཤིག་། དབྱུང་བ་ནི་། འདི་ལྟར་བྱ་སྟེ་། གནས་མལ་བཤམས་ལ་གནདའི་བརྡུངས་ཏེ་དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་ལ་། དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་། དགེ་སློང་འཆར་ཀས་རྒན་པའི་མཐར་ཙོག་ཙོག་པོར་འདུག་སྟེ་། ཐལ་མོ་སྦྱར་བ་བཏུད་ནས་འདི་སྐད་ཅེས་། དགེ་འདུན་བཙུན་པ་རྣམས་གསན་དུ་གསོལ་། བདག་དགེ་སློང་འཆར་ཀ་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་ཏེ་། བདག་དགེ་སློང་འཆར་ཀས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པ་དགེ་འདུན་ལས་སྤོ་བ་གསོལ་ཏེ་། དགེ་འདུན་གྱིས་བདག་དགེ་སློང་འཆར་ཀ་ལ་ཆེད་དུ་༄༢༤༡བ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པ་ལ་ཟླ་བ་བྱེད་ཀྱི་སྤོ་བ་སྩལ་ཏེ་བདག་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་ཏེ་། བདག་དགེ་སློང་འཆར་ཀ་ས་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་དགེ་འདུན་ལས་གཞི་ནས་སྤོ་བ་གསོལ་ཏེ༏་དགེ་འདུན་གྱིས་བདག་དགེ་སློང་འཆར་ཀ་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་ལ་གཞི་ནས་སྤོ་བ་སྩལ་ཏེ་བདག་གཞི་ནས་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་ནས་དགེ་སློང་འཆར་ཀས་དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་། དགེ་འདུན་ལས་ཡང་གཞི་ནས་བསླང་སྟེ་སྤོ་བ་གསོལ་ནས་། དགེ་འདུན་གྱིས་བདག་དགེ་སློང་འཆར་ཀ་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་ལ་ཡང་གཞི་ནས་བསླང་བ་སྩལ་ཏེ་། བདག་དགེ་སློང་འཆར་ཀས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པའི་སྤོ་བ་སྤྱད་ལགས་། ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པའི་གཞི་ནས་སྤོ་ལགས་། བ་སྤྱད་ལགས་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་གཞི་ནས་བསླང་བ་སྤྱད་༄༢༤༢ཨ་༌༎ ལགས་ན་། ཞག་དྲུག་གི་མགུ་བར་བགྱི་བ་གསོལ་ཏེ་། དགེ་འདུན་གྱིས་བདག་དགེ་སློང་འཆར་ཀ་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པའི་སྤོ་བ་སྤྱད་ལགས་། ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པའི་གཞི་ནས་སྤོ་བ་སྤྱད་ལགས་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་གཞི་ནས་བསླང་བའི་སྤོ་བ་སྤྱད་ལགས་པ་ལ་ཞག་དྲུག་གི་མགུ་བར་བགྱི་བ་སྩལ་ཏེ་། བདག་དགེ་སློང་འཆར་ཀས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པའི་སྤོ་བ་སྤྱད་ལགས་། ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པའི་གཞི་ནས་སྤོ་ལགས་། བ་སྤྱད་ལགས་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་གཞི་ནས་བསླང་བའི་སྤོ་བ་སྤྱད་ལགས་། ཞག་དྲུག་གི་མགུ་བར་བགྱི་བ་སྤྱད་ལགས་ཏེ་། དགེ་འདུན་ལས་དབྱུང་བ་གསོལ་ན་། དགེ་འདུན་བཙུན་པ་ཐུགས་བརྩེ་བ་ཅན་ཐུགས་བརྩེ་བ་ཉེ་བར་བཟུང་སྟེ་། བདག་དགེ་སློང་འཆར་ཀ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པའི་སྤོ་བ་སྤྱད་ལགས་། ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པའི་གཞི་ནས་སྤོ་ལགས་། བ་སྤྱད་ལགས་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་ཡང་གཞི་ནས་བསླངས་པའི་སྤོ་༄༢༤༢བ་བ་སྤྱད་ལགས་ལགས་། བ་སྤྱད་ལགས་། ། ཞག་དྲུག་གི་མགུ་བར་བགྱི་བ་སྤྱད་ལགས་ན་། དབྱུང་བར་གསོལ་། དེ་སྐད་ལན་གཉིས་ལན་གསུམ་དུ་བརྗོད་པར་བྱའོ་༎ དེའི་འོག་ཏུ་དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་༎ དགེ་སློང་འཆར་ཀ་འདིས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་ཏེ༏་དགེ་སློང་འཆར་ཀ་འདིས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པ་དགེ་འདུན་ལས་ཟླ་བ་ཕྱེད་ཀྱི་སྤོ་བ་གསོལ་ཏེ་། དགེ་འདུན་གྱིས་དགེ་སློང་འཆར་ཀ་འདི་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཕྱུང་བ་ལ་ཟླ་བ་ཕྱེད་ཀྱི་སྤོ་བ་སྩལ་ཏེ་འདི་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་ཏེ་། དགེ་སློང་འཆར་ཀ་འདིས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་དགེ་འདུན་ལས་གཞི་ནས་སྤོ་བ་གསོལ་ཏེ་། དགེ་འདུན་གྱིས་དགེ་སློང་འཆར་ཀ་འདིས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་ལ་ཡང་གཞི་ནས་སྤོ་བ་བསྩལ་ཏེ་འདི་གཞི་ནས་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་ནས་། དགེ་སློང་འཆར་ཀ་འདིས་། དགེ་༄༢༤༣ཨ་༌༎ འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་དགེ་འདུན་ལས་གཞི་ནས་བསླང་བ་གསོལ་ཏེ་། དགེ་འདུན་གྱིས་དགེ་སློང་འཆར་ཀ་འདི་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་ལ་གཞི་ནས་བསླང་བ་སྩལ་ཏེ་། དགེ་སློང་འཆར་ཀ་འདིས་དགེ་འདུན་ལྷག་མའི་ལྟུང་བ་གཞི་ནས་བསླང་བ་སྤྱད་ལགས་ནས་། དགེ་འདུན་ལས་ཞག་དྲུག་གི་མགུ་བར་བགྱི་བར་གསོལ་ཏེ་། དགེ་འདུན་གྱིས་དགེ་སློང་འཆར་ཀ་འདི་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཕྱུང་བ་ཟླ་བ་ཕྱེད་བཅབས་པའི་སྤོ་བ་སྤྱད་ལགས་། ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པའི་གཞི་ནས་སྤོ་བ་སྤྱད་ལགས་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་གཞི་ནས་བསླང་བ་སྤྱད་ལགས་པ་ལ་ཞག་དྲུག་གི་མགུ་བར་བགྱི་ལགས་། བ་སྩལ་ཏེ་། དགེ་སློང་འཆར་ཀ་འདི་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པའི་སྤོ་བ་སྤྱད་ལགས་། ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པའི་གཞི་ནས་སྤོ་བ་སྤྱད་ལགས་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་གཞི་ནས་བསླང་བ་ལགས་། སྤྱད་ལགས་། ཞག་དྲུག་གི་མགུ་བར་བགྱི་བ་སྤྱད་ལགས་ནས་དགེ་འདུན་ལས་དབྱུང་བ་ལགས་། སྤྱད་ལགས་། གསོལ་ན་། གལ་ཏེ་༄༢༤༣བ་དགེ་འདུན་གྱིས་དུས་ལ་བབ་ཅིང་བཟོད་ན་ལགས་། སྤྱད་ལགས་། གསོལ་ན་། ། དགེ་འདུན་གྱིས་གནང་བར་མཛོད་ཅིག་དང་། དགེ་འདུན་གྱིས་དགེ་སློང་འཆར་ཀ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་བའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པའི་སྤོ་བ་སྤྱད་ལགས་། ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པའི་གཞི་ནས་སྤོ་བ་སྤྱད་ལགས་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་གཞི་ནས་བསླང་བ་ལགས་། སྤྱད་ལགས་། ཞག་དྲུག་གི་མགུ་བ་བགྱི་བ་སྤྱད་ལགས་པ་དབྱུང་བར་མཛད་དོ་༎ འདི་ནི་། གསོལ་བའོ་༎ དེའི་འོག་ཏུ་སྨ་དབབ་པར་བྱ་སྟེ་། འཆར་ཀ་ཁྱོད་། དེ་ཅི་སྟེ་དེ་ལྟ་བུར་བྱད་ལེགས་པར་མ་བྱས་། ཤིན་ཏུ་མ་བྱས་སོ་༎ བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེའི་ཆོས་ནི་། འདི་ལྟར་། འདོད་ཆགས་དང་བྲལ་བར་བྱ་བའི་ཕྱིར་སེམས་རྣམ་པར་གྲོལ་བ་དང་། ཤེས་རབ་རྣམ་པར་གྲོལ་བའི་ཆོས་སྟོན་ཅིང་། ཞེ་སྡང་དང་བྲལ་བར་བྱ་བ་དང་། གཏི་མུག་དང་བྲལ་བར་བྱ་བའི་ཕྱིར་སེམས་རྣམ་པར་གྲོལ་བ་དང་། ཤེས་རབ་རྣམ་པར་གྲོལ་བའི་ཆོས་སྟོན་བཞིན་དུ་། འདི་ལྟ་བུའི་མི་མཛེས་པར་བྱས་སོ་༎ མི་བླུན་པོ་ཁྱོད་ཀྱིས་སྦྲུལ་ནག་པོ་དུག་རྣོན་པོ་ཅན་ལ་ལག་པ་གཉིས་ཀྱིས་བཟུང་བ་ནི་། བླའི་། ཁྱོད་འདི་ལྟ་བུའི་མི་མཛེས་པ་བྱེད་པ་ནི་། དེ་ལྟ་མ་ཡིན་ནོ་། འཆར་ཀ་། གཉིས་པོ་འདི་དག་ནི་། ཆོས་ཀྱི་སྒྲོན་མ་དང་། ཆོས་ཀྱི་༄༢༤༤ཨ་༌༎ སྣང་བ་དང་། ཆོས་ཀྱི་འོད་དང་། ཆོས་ཀྱི་གསལ་བ་དང་། ཆོས་ཀྱི་སྣང་གསལ་དང་། ཆོས་ཀྱི་མར་མེ་དང་། ཆོས་ཀྱི་རབ་གསལ་མེད་པར་བྱེད་པ་སྟེ་། གཉིས་གང་ཞེ་ན་། གང་ཞིག་ལྟུང་བ་འབྱིན་པ་དང་། གང་ཞིག་ལྟུང་བ་བྱུང་ནས་ཕྱིར་ཆོས་བཞིན་མི་འཆོས་པའོ་༎ གཉིས་ནི་། སྡིག་པ་རྩད་ནས་མི་རྐོ་། རྒྱུན་ནས་བཟློག་པ་ལ་མི་འབད་། འབབ་ཆུ་དང་འཁྲི་ཤིང་མི་སྐེམ་། བདུད་དང་ག-ཡུལ་མི་འགྱེད་། བདུད་ཀྱི་རྒྱལ་མཚན་མི་སྙོལ་། ཆོས་ཀྱི་རྒྱལ་མཚན་མི་སྒྲེང་། དེ་བཞིན་གཤེགས་པའི་ཆོས་དང་མཐུན་པའི་ཆོས་ཀྱི་འཁོར་ལོ་བསྐོར་བའི་རྗེས་སུ་མི་བསྐོར་བ་ཡིན་ཏེ་། གཉིས་གང་ཞེ་ན་། གང་ཞིག་ལྟུང་བ་འབྱིན་པ་དང་། གང་ཞིག་ལྟུང་བ་བྱུང་ནས་ཕྱིར་ཆོས་བཞིན་དུ་མི་འཆོས་པའོ་༎ འཆར་ཀ་། ལྟུང་བ་མ་བཤགས་ཤིང་སོ་སོར་མ་བཤགས་པ་འདིས་། ཁྱོད་མི་རྟག་པའི་འདུ་ཤེས་དང་། མི་རྟག་པ་ལ་སྡུག་བསྔལ་བའི་འདུ་ཤེས་དང་། སྡུག་བསྔལ་བ་ལ་བདག་མེད་པའི་འདུ་ཤེས་དང་། ཟས་ལ་མི་མཐུན་པའི་འདུ་ཤེས་དང་། འཇིག་རྟེན་ཐམས་ཅད་ལ་མངོན་པར་མི་དགའ་བའི་འདུ་ཤེས་དང་། ཉེས་དམིགས་ཀྱི་འདུ་ཤེས་དང་། སྤོང་བའི་འདུ་ཤེས་དང་། འདོད་ཆགས་དང་བྲལ་བའི་འདུ་ཤེས་དང་། འགོག་པའི་འདུ་ཤེས་དང་། འཆི་བའི་འདུ་ཤེས་དང་། མི་གཙང་བའི་འདུ་ཤེས་དང་། རྣམ་པར་སྔོས་པའི་འདུ་ཤེས་༄༢༤༤བ་དང་། རྣམ་པར་རྣག་པའི་འདུ་ཤེས་དང་། རྣམ་པར་བམ་པའི་འདུ་ཤེས་དང་། རྣམ་པར་འབུས་གཞིག་པའི་འདུ་ཤེས་དང་། རྣམ་པར་ཟོས་པའི་འདུ་ཤེས་དང་། རྣམ་པར་དམར་བའི་འདུ་ཤེས་དང་། རུས་གོང་གི་འདུ་ཤེས་དང་། རྣམ་པར་འཐོར་བའི་འདུ་ཤེས་དང་། སྟོང་པ་ཉིད་དུ་སོ་སོར་རྟོག་པའི་འདུ་ཤེས་ཀྱི་སྣོད་དུ་མི་འགྱུར་ཞིང་། བསམ་གཏན་དང་པོ་དང་། གཉིས་པ་དང་། གསུམ་པ་དང་། བཞི་པ་དང་། བྱམས་པ་དང་། སྙིང་རྗེ་དང་། དགའ་བ་དང་། བཏང་སྙོམས་དང་། ནམ་མཁའ་མཐའ་ཡས་སྐྱེ་མཆེད་དང་། རྣམ་ཤེས་མཐའ་ཡས་སྐྱེ་མཆེད་དང་། ཅི་ཡང་མེད་པའི་སྐྱེ་མཆེད་དང་། འདུ་ཤེས་མེད་འདུ་ཤེས་མེད་མིན་སྐྱེ་མཆེད་དང་། རྒྱུན་དུ་ཞུགས་པའི་འབྲས་བུ་དང་། ལན་གཅིག་ཕྱིར་འོང་བའི་འབྲས་བུ་དང་། ཕྱིར་མི་འོང་བའི་འབྲས་བུ་དང་། དགྲ་བཅོམ་པའི་འབྲས་བུ་དང་། རྫུ་འཕྲུལ་གྱི་ཡུལ་དང་། ལྷའི་རྣ་བ་དང་། སེམས་ཀྱི་རྣམ་གྲངས་དང་། སྔོན་གྱི་གནས་དང་། འཆི་འཕོ་དང་སྐྱེ་བ་དང་། ཟག་པ་ཟད་པ་དག་གི་སྣོད་དུ་མི་འགྱུར་རོ་༎ འཆར་ཀ་། ལྟུང་བ་མི་འཆགས་པ་དང་། སོ་སོར་མི་འཆགས་པ་འདིས་ནི་། ཁྱོད་འགྲོ་བ་གཉིས་ལས་གང་ཡང་རུང་བ་ཞིག་འདོད་པར་བྱ་སྟེ་། དམྱལ་བའམ་། དུད་འགྲོའོ་༎ བཅོམ་ལྡན་འདས་ཀྱིས་འཆབ་པའི་ལས་ཀྱི་མཐའ་ནི་། འགྲོ་བ་གཉིས་པོ་། དམྱལ་བའམ་། དུད་འགྲོ་ཡིན་ཏེ་། གང་དག་ངས་༄༢༤༥ཨ་༌༎ གསུངས་པ་ལ་ཡིད་མི་ཆེས་པ་དེ་དག་ནི་། འཆབ་པར་སེམས་སོ་༎ ལས་བྱ་བ་ནི་། དགེ་འདུན་བཙུན་པ་རྣམས་གསན་དུ་གསོལ་༎ དགེ་སློང་འཆར་ཀ་འདི་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་ཏེ་། དགེ་སློང་འཆར་ཀ་འདིས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ང་བྱུང་བ་ཟླ་བ་ཕྱེད་བཅབས་པ་། དགེ་འདུན་ལས་ཟླ་བ་ཕྱེད་ཀྱི་སྤོ་བ་གསོལ་ཏེ་། དགེ་འདུན་གྱིས་དགེ་སློང་འཆར་ཀ་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པ་ལ་ཟླ་བ་ཕྱེད་ཀྱི་སྤོ་བ་སྩལ་ཏེ་འདི་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་ཏེ་། དགེ་སློང་འཆར་ཀ་འདིས་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་ལས་གཞི་ནས་སྤོ་བ་གསོལ་ཏེ་། དགེ་འདུན་གྱིས་དགེ་སློང་འཆར་ཀ་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་ལ་གཞི་ནས་སྤོ་བ་སྩལ་ཏེ་འདི་གཞི་ནས་སྤོ་བ་བགྱིད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་ནས་། དགེ་སློང་འཆར་ཀ་འདིས་དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་༄༢༤༥བ་བཅབས་པ་དགེ་འདུན་ལས་གཞི་ནས་བསླང་པའི་སྤོ་བ་གསོལ་ཏེ་། དགེ་འདུན་གྱིས་དགེ་སློང་འཆར་ཀ་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་ཡང་གཞི་ནས་བསླང་བ་སྩལ་ཏེ་། དགེ་སློང་འཆར་ཀ་འདིས་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པའི་སྤོ་བ་སྤྱད་ལགས་། ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པའི་གཞི་ནས་སྤོ་ལགས་། བ་སྤྱད་ལགས་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་གཞི་ནས་བསླང་བ་སྤྱད་ལགས་ཏེ་། དགེ་འདུན་ལས་ཞག་དྲུག་གི་མགུ་བར་བགྱི་བ་གསོལ་ནས་། དགེ་འདུན་གྱིས་དགེ་སློང་འཆར་ཀ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པའི་སྤོ་བ་སྤྱད་ལགས་། ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པའི་གཞི་ནས་སྤོ་བ་སྤྱད་ལགས་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་གཞི་ནས་བསླང་བ་སྤྱད་ལགས་པ་ལ་ཞག་དྲུག་གི་མགུ་བར་བགྱི་ལགས་། བ་སྩལ་ཏེ་། དགེ་སློང་འཆར་ཀ་འདི་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཕྱུང་བ་ཟླ་བ་ཕྱེད་བཅབས་པའི་སྤོ་བ་སྤྱད་ལགས་། ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པའི་གཞི་ནས་སྤོ་བ་སྤྱད་ལགས་། ལྟུང་བ་བར་མ་དང་འདྲ་བ་ཡང་བཟླས་༄༢༤༦ཨ་༌༎ པའི་ལྟུང་བ་བྱུང་བའི་གཞི་ནས་བསླང་བ་སྤྱད་ལགས་། ཞག་དྲུག་གི་མགུ་བར་བགྱི་བ་སྤྱད་ལགས་ནས་། དགེ་འདུན་ལས་དབྱུང་བ་གསོལ་ཏེ་། དེའི་སླད་དུ་དགེ་འདུན་གྱིས་དགེ་སློང་འཆར་ཀ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པའི་སྤོ་བ་སྤྱད་ལགས་། ལྟུང་བ་བར་མ་ལྟུང་བ་སྔ་མ་དང་འདྲ་བ་བཅབས་པའི་གཞི་ནས་སྤོ་བ་སྤྱད་ལགས་། ལྟུང་བ་བར་མ་དང་འདྲ་བ་ཡང་བཟླས་བའི་ལྟུང་བ་བྱུང་བའི་གཞི་ནས་བསླང་བ་སྤྱད་ལགས་། ཞག་དྲུག་གི་མགུ་བར་བགྱི་བ་སྤྱད་ལགས་པ་དབྱུང་བར་མཛད་ན་། ཚེ་དང་ལྡན་པ་གང་དག་། དགེ་སློང་འཆར་ཀ་འདི་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པའི་སྤོ་བ་སྤྱད་ལགས་། ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པའི་གཞི་ནས་སྤོ་ལགས་། བ་སྤྱད་ལགས་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་གཞི་ནས་བསླང་བ་སྤྱད་ལགས་། ཞག་དྲུག་གི་མགུ་བར་བགྱི་བ་སྤྱད་ལགས་པ་དབྱུང་བར་མཛད་པར་བཟོད་པ་དེ་དག་ནི་། ཅང་མ་གསུངས་ཤིག་། གང་དག་མི་བཟོད་པ་དེ་དག་ནི་། གསུངས་ཤིག་། འདི་ནི་། ལས་བརྗོད་པ་དང་པོ་ཡིན་ཏེ་། དེ་བཞིན་དུ་ལས་བརྗོད་པ་གཉིས་པ་དང་གསུམ་གྱི་བར་དུ་བརྗོད་པར་བྱའོ་༎ དགེ་འདུན་གྱིས་༄༢༤༦བ་བཟོད་ཅིང་གནང་ནས་དགེ་འདུན་གྱིས་དགེ་སློང་འཆར་ཀ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པའི་སྤོ་བ་སྤྱད་ལགས་། ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པའི་གཞི་ནས་སྤོ་ལགས་། བ་སྤྱད་ལགས་། ལྟུང་བ་བར་མ་དང་འདྲ་བ་ཡང་བཟླས་པའི་ལྟུང་བ་བྱུང་བའི་གཞི་ནས་བསླང་བ་སྤྱད་ལགས་། ཞག་དྲུག་གི་མགུ་བར་བགྱི་བ་སྤྱད་ལགས་པ་དབྱུང་བར་མཛད་ལགས་ཏེ་། འདི་ལྟར་ཅང་མི་གསུང་པས་དེ་དེ་བཞིན་དུ་འཛིན་ཏོ་༎ དེའི་འོག་ཏུ་སྤྲོ་བ་བསྐྱེད་པར་བྱ་སྟེ་། འཆར་ཀ་ལེགས་པར་བྱས་སོ་༎ ཤིན་ཏུ་བྱས་སོ་༎ སྐྱེས་བུ་དམ་པ་གཉིས་ནི་། མཁས་པ་། གཉིས་ནི་། གསལ་བ་སྟེ་། གང་ཞིག་ལྟུང་བ་མི་འབྱིན་པ་དང་། གང་ཞིག་ལྟུང་བ་བྱུང་ན་ཕྱིར་ཆོས་བཞིན་བྱེད་པའོ་༎ གཉིས་པོ་འདི་དག་ནི་། ཆོས་ཀྱི་སྒྲོན་མ་དང་། ཆོས་ཀྱི་སྣང་བ་དང་། ཆོས་ཀྱི་འོད་དང་། ཆོས་ཀྱི་གསལ་བ་དང་། ཆོས་ཀྱི་མར་མེ་དང་། ཆོས་ཀྱི་རབ་གསལ་འབར་བར་བྱེད་པ་ཡིན་ཏེ་། གཉིས་གང་ཞེ་ན་། གང་ཞིག་ལྟུང་བ་མི་འབྱིན་པ་དང་། གང་ཞིག་ལྟུང་བ་བྱུང་ན་ཕྱིར་ཆོས་བཞིན་བྱེད་པའོ་༎ གཉིས་ནི་། སྡིག་པ་རྩ་ནས་རྐོ་བ་རྒྱུན་ནས་ཟློག་པ་ལ་འབད་པ་། འབབ་ཆུ་དང་འཁྲི་ཤིང་སྐེམ་པ་། བདུད་དང་ག-ཡུལ་འགྱེད་པ་། བདུད་ཀྱི་རྒྱལ་མཚན་སྙོལ་བ་། ཆོས་ཀྱི་རྒྱལ་མཚན་སྒྲེང་བ་། སྡིག་པའི་རྒྱུན་གཅོད་པ་། དེ་བཞིན་གཤེགས་པའི་ཆོས་དང་༄༢༤༧ཨ་༌༎ མཐུན་པའི་ཆོས་ཀྱི་འཁོར་ལོ་བསྐོར་བའི་རྗེས་སུ་བསྐོར་བ་ཡིན་ཏེ་། གཉིས་གང་ཞེ་ན་། གང་ཞིག་ལྟུང་བ་མི་འབྱིན་པ་དང་། གང་ཞིག་ལྟུང་བ་བྱུང་བ་ན་ཕྱིར་ཆོས་བཞིན་བྱེད་པའོ་༎ འཆར་ཀ་། ལྟུང་བ་བཤགས་པ་དང་། སོ་སོར་བཤགས་པ་འདིས་། ཁྱོད་མི་རྟག་པའི་འདུ་ཤེས་དང་། མི་རྟག་པ་ལ་སྡུག་བསྔལ་བའི་འདུ་ཤེས་དང་། སྡུག་བསྔལ་བ་ལ་བདག་མེད་པའི་འདུ་ཤེས་དང་། ཟས་ལ་མི་མཐུན་པའི་འདུ་ཤེས་དང་། འཇིག་རྟེན་ཐམས་ཅད་ལ་མངོན་པར་མི་དགའ་བའི་འདུ་ཤེས་དང་། ཉེས་དམིགས་ཀྱི་འདུ་ཤེས་དང་། སྤོང་བའི་འདུ་ཤེས་དང་། འདོད་ཆགས་དང་བྲལ་བའི་འདུ་ཤེས་དང་། འགོག་པའི་འདུ་ཤེས་དང་། འཆི་བའི་འདུ་ཤེས་དང་། མི་གཙང་པའི་འདུ་ཤེས་དང་། རྣམ་པར་སྔོས་པའི་འདུ་ཤེས་དང་། རྣམ་པར་རྣག་པའི་འདུ་ཤེས་དང་། རྣམ་པར་འབུས་གཞིག་པའི་འདུ་ཤེས་དང་། རྣམ་པར་བམ་པའི་འདུ་ཤེས་དང་། རྣམ་པར་ཟོས་པའི་འདུ་ཤེས་དང་། རྣམ་པར་དམར་བའི་འདུ་ཤེས་དང་། རུས་གོང་གི་འདུ་ཤེས་དང་། རྣམ་པར་འཐོར་བའི་འདུ་ཤེས་དང་། སྟོང་པ་ཉིད་དུ་སོ་སོར་རྟོག་པའི་སྣོད་དུ་འགྱུར་ཞིང་། བསམ་གཏན་དང་པོ་དང་། གཉིས་པ་དང་། གསུམ་པ་དང་། བཞི་པ་དང་། བྱམས་པ་དང་། སྙིང་རྗེ་དང་། དགའ་བ་དང་། བཏང་སྙོམས་དང་། ནམ་མཁའ་མཐའ་ཡས་སྐྱེ་མཆེད་དང་། ༄༢༤༧བ་རྣམ་ཤེས་མཐའ་ཡས་སྐྱེ་མཆེད་དང་། ཅི་ཡང་མེད་པའི་སྐྱེ་མཆེད་དང་། འདུ་ཤེས་མེད་འདུ་ཤེས་མེད་མིན་གྱི་སྐྱེ་མཆེད་དང་། རྒྱུན་དུ་ཞུགས་པའི་འབྲས་བུ་དང་། ལན་གཅིག་ཕྱིར་འོང་པའི་འབྲས་བུ་དང་། ཕྱིར་མི་འོང་བའི་འབྲས་བུ་དང་། དགྲ་བཅོམ་པའི་འབྲས་བུ་དང་། རྫུ་འཕྲུལ་གྱི་ཡུལ་དང་། ལྷའི་རྣ་བ་དང་། སེམས་ཀྱི་རྣམ་གྲངས་དང་། སྔོན་གྱི་གནས་དང་། འཆི་འཕོ་དང་སྐྱེ་བ་དང་། ཟག་པ་ཟད་པ་རྣམས་ཀྱི་སྣོད་དུ་འགྱུར་རོ་༎ འཆར་ཀ་། ལྟུང་བ་བཤགས་པ་དང་། སོ་སོར་བཤགས་པ་འདིས་། ཁྱོད་འགྲོ་བ་གཉིས་པོ་། ལྷ་དང་མི་གང་ཡང་རུང་བའི་འགྲོ་བ་འདོད་པར་བྱའོ་༎ བཅོམ་ལྡན་འདས་ཀྱིས་ལས་ཀྱི་མཐའ་མི་འཆབ་པའི་འགྲོ་བ་ནི་། གཉིས་ཏེ་། ལྷ་དང་། མིའོ་༎ གང་དག་ངས་བཤད་པ་ལ་ཡིད་ཆེས་པ་དེ་དག་ནི་། བཅབས་པར་མི་སེམས་སོ་༎ ཡང་བཀའ་སྩལ་པ་། བཅབས་པ་ཆར་བ་བཞིན་དུ་འབབ་༎ མ་བཅབས་ཆར་བཞིན་དེ་མི་འབབ་༎ དེ་བས་བཅབས་པ་བཤགས་བྱ་སྟེ་༎ དེ་ལྟ་ན་ནི་དེ་མི་འབབ་༎ འཆར་ཀ་། ཁྱོད་དགེ་འདུན་གྱིས་ཕྱུང་ཟིན་གྱི་། བག་ཡོད་པར་སྒྲུབས་ཤིག་། དམར་སེར་ཅན་གྱི་གཞི་རྫོགས་སོ་༎༎ གང་ཟག་གི་གཞིའི་སྤྱི་སྡོམ་ནི་། འཆར་ཀ་དང་ནི་བཏུས་པ་དང་༎ མཐའ་དང་དེ་བཞིན་གཞན་གྱིས་དང་༎ ཕྱི་མ་དག་ཏུ་གྱུར་པའོ་༎ སྡོམ་ལ་། འཆར་ཀ་གཞན་གྱིས་དྲན་པ་དང་༎ འཛེམ་༄༢༤༨ཨ་༌༎ དང་ད་གདོད་ཤེས་པ་དང་༎ གཉིས་དང་གཉིས་དང་བྱས་པའོ་༎ ལེགས་པར་བྱིན་དང་ཉེས་པར་བྱིན་༎ མུ་བཞིར་སྨྲ་དང་བརྗོད་པ་དང་༎ མུ་བཞི་དག་ཏུ་དབྱེ་བའོ་༎ སངས་རྒྱས་བཅོམ་ལྡན་འདས་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ་༎ དེའི་ཚེ་འཆར་ཀ་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་བྱུང་བ་ཟླ་བ་ཕྱེད་བཅབས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་དགེ་སློང་འཆར་ཀ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་ཟླ་བ་ཕྱེད་བཅབས་པ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་ཟླ་བ་ཕྱེད་ཀྱི་སྤོ་བ་བྱིན་ཅིག་། ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་ཕྱུང་བ་མ་བཅབས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གང་ཟག་དེའི་ལྟུང་བ་དེ་མ་བཅབས་པ་དང་། གཞན་ཡང་། དེ་ལྟུང་བུ་དང་མཐུན་པ་སུ་ཡང་རུང་བ་ལ་ཞག་དྲུག་གི་མགུ་བར་བྱ་བ་བྱིན་ཅིག་། ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་གཉིས་བྱུང་བ་དེས་། ལྟུང་བ་དེ་གཉིས་སུ་མ་ཤེས་ཏེ་། ༄༢༤༨བ་ཟླ་བ་གཉིས་ལོན་ནས་ཤེས་པ་དང་། ཟླ་བ་གཉིས་སུ་བཅབས་ནས་། གཅིག་ནི་། དགེ་སློང་རྣམས་ལ་སྨྲས་། གཅིག་ནི་། མ་སྨྲས་པ་དང་། དགེ་འདུན་གྱིས་དེ་ལ་ཟླ་བ་གཉིས་ཀྱི་སྤོ་བ་བྱིན་། དེ་སྤོ་བ་བྱེད་བཞིན་པ་ལས་། དེས་དགེ་འདུན་གྱི་ནང་དུ་མ་སྨྲས་པའི་ལྟུང་བ་གང་ཡིན་པ་དེ་ཡང་ཤེས་ནས་སྐབས་དེ་། དགེ་སློང་རྣམས་ལ་སྨྲས་པ་དང་། དགེ་སློང་རྣམས་ཀྱིས་བཅོམ་ལྡན་འདས་ལའོ་༎ བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གང་ཟག་དེའི་ལྟུང་བ་དེ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་ཟླ་བ་གཉིས་པོ་དེ་ཉིད་ཀྱི་སྤོ་བ་བྱིན་ཏེ་། ཇི་ལྟར་ཤེས་པ་དེ་བཞིན་དུ་དྲན་པར་འགྱུར་རོ་༎ ཡང་གང་ཟག་གཞན་ཞིག་དགེ་འདུན་ལྷག་མའི་ལྟུང་བ་གཉིས་བྱུང་བ་དེས་། ལྟུང་བ་དེ་གཉིས་ཟླ་བ་གཉིས་སུ་མ་ཤེས་ཏེ་ཟླ་བ་གཉིས་ལོན་ནས་ཤེས་པ་དང་། ཟླ་བ་གཉིས་བཅབས་ཏེ་། གཅིག་ནི་། དགེ་སློང་རྣམས་ལ་སྨྲས་། གཅིག་ནི་མ་སྨྲས་པ་དང་། དགེ་འདུན་གྱིས་དེ་ལ་ཟླ་བ་གཉིས་ཀྱི་སྤོ་བ་བྱིན་ཏེ་། དེ་སྤོ་བ་བྱེད་པ་ན་། ངོ་ཚ་བའི་ཆོས་སུ་གྱུར་པའི་སྐབས་དེ་། དགེ་སློང་རྣམས་ལ་སྨྲས་པ་། ཚེ་དང་ལྡན་པ་དག་། བདག་ལ་དགེ་འདུན་ལྷག་མའི་ལྟུང་བ་གཉིས་བྱུང་སྟེ་། བདག་གིས་ལྟུང་བ་དེ་གཉིས་ཟླ་བ་གཉིས་སུ་མ་ཤེས་ཏེ་། ཟླ་བ་གཉིས་ལོན་ནས་ཤེས་པ་དང་ཟླ་བ་གཉིས་བཅབས་ཏེ་། གཅིག་ནི་། དགེ་སློང་རྣམས་ལ་སྨྲས་། གཅིག་ནི་མ་སྨྲས་པ་དང་། དགེ་འདུན་༄༢༤༩ཨ་༌༎ གྱིས་བདག་ལ་ཟླ་བ་གཉིས་ཀྱི་སྤོ་བ་སྩལ་ཏེ་། བདག་སྤོ་བ་བགྱིད་པ་ན་ངོ་ཚ་བའི་ཆོས་སུ་གྱུར་རོ་ཞེས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གང་ཟག་དེའི་ལྟུང་བ་ཇི་ལྟར་བཅབས་པ་དེ་དང་། གཞན་ཡང་དེ་ལྟ་བུ་དང་མཐུན་པ་སུ་ཡང་རུང་བ་ལ་སྤོ་བ་སྦྱིན་ཏེ་། ཇི་ལྟར་ཤེས་པ་དེ་བཞིན་དུ་དྲན་པར་འགྱུར་རོ་༎ ཡང་གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་ལ་དེ་ཟླ་བ་ཕྱེད་ཕྱེད་ཅིང་སོ་སོར་ཐར་པའི་མདོ་གདོན་པ་འདོན་པ་ན་། འདི་སྐད་ཅེས་། ཚེ་དང་ལྡན་པ་དག་། བདག་གིས་ཆོས་འདི་ཇི་ལྟར་མདོ་ལས་འབྱུང་ཞིང་། མདོའི་ཁོངས་སུ་གཏོགས་པར་ད་གཟོད་ཤེས་སོ་༎ ཞེས་སྨྲས་ན་། གལ་ཏེ་དགེ་སློང་དག་གིས་ཚེ་དང་ལྡན་པ་འདི་། སྔར་གསོ་སྦྱོང་གི་ལས་གཉིས་སམ་གསུམ་ལ་ནི་། འདུས་ན་། ལན་མང་དུ་ཡང་རེ་སྙམ་ཞེས་བྱ་བར་དེའི་རྒྱུས་ཤེས་ན་། ཚེ་དང་ལྡན་པ་དེའི་མི་ཤེས་ན་། ཚེ་དང་ལྡན་པ་དེའི་མི་ཤེས་པས་ཐར་པ་མེད་པ་ཉིད་པས་དེ་ལྟུང་བ་བྱུང་བ་གང་ཡིན་པ་དེ་ཕྱིར་ཆོས་བཞིན་བྱེད་དུ་གཞུག་ཅིང་། ཕྱིས་ཀྱང་འགྱོད་པ་བསྐྱེད་པར་བྱ་སྟེ་། ཇི་ལྟར་ཤེས་པ་དེ་བཞིན་དུ་དྲན་པར་འགྱུར་རོ་༎ ཡང་གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་ལ་དེ་སོ་སོར་ཐར་པའི་མདོ་གདོན་པ་འདོན་པ་ན་། འདི་སྐད་ཅེས་། ཚེ་དང་ལྡན་པ་དག་༄༢༤༩བ་བདག་གིས་ཆོས་འདི་ཇི་ལྟར་མདོ་ལས་འབྱུང་ཞིང་། མདོའི་ཁོངས་སུ་གཏོགས་པར་ད་གཟོད་ཤེས་སོ་༎ ཞེས་སྨྲས་ན་། གལ་ཏེ་དགེ་སློང་དག་གིས་། ཚེ་དང་ལྡན་པ་འདི་། སྔར་གསོ་སྦྱོང་གི་ལས་གཉིས་སམ་གསུམ་ལ་ནི་འདུས་ན་། ལན་མང་དུ་ཡང་རེ་སྙམ་ཞེས་བྱ་བར་དེའི་རྒྱུས་མི་ཤེས་ན་། ཚེ་དང་ལྡན་པ་དེའི་མི་ཤེས་པས་ཐར་པ་མེད་པ་ཉིད་པས་། དེ་ལྟུང་བ་བྱུང་བ་གང་ཡིན་པ་དེ་། ཕྱིར་ཆོས་བཞིན་དུ་བྱེད་དུ་གཞུག་ཅིང་། ཕྱིས་འགྱོད་པ་བསྐྱེད་པར་ནི་། མི་བྱ་སྟེ་། ཇི་ལྟར་ཤེས་པ་དེ་བཞིན་དུ་དྲན་པར་འགྱུར་རོ་༎ ཡང་གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་དེ་། དེས་ཟླ་བ་གཅིག་ཏུ་མ་ཤེས་ཏེ་། ཟླ་བ་གཅིག་ལོན་ནས་ཤེས་པ་དང་། ཟླ་བ་གཅིག་བཅབས་ཏེ་དགེ་སློང་རྣམས་ལ་སྨྲས་པ་དང་། དགེ་འདུན་གྱིས་དེ་ལ་ཟླ་བ་གཉིས་ཀྱི་སྤོ་བ་བྱིན་ཏེ་། དེ་སྤོ་བ་བྱེད་པ་ན་ལྷགས་ཤིང་ལྷགས་པའི་དགེ་སློང་རྣམས་ལ་སྨྲས་པ་། ཚེ་དང་ལྡན་པ་དག་། བདག་ལ་དགེ་འདུན་ལྷག་མའི་ལྟུང་བ་བྱུང་བ་དེ་བདག་གིས་ཟླ་བ་གཅིག་ཏུ་མ་ཤེས་ཏེ་། ཟླ་བ་གཅིག་ལོན་ནས་ཤེས་པ་དང་། ཟླ་བ་གཅིག་ཏུ་བཅབས་ཏེ་དགེ་སློང་རྣམས་ལ་སྨྲས་པ་ལ་། དགེ་འདུན་གྱིས་བདག་ལ་ཟླ་བ་གཉིས་ཀྱི་སྤོ་བ་བྱིན་ཏེ་། ཚེ་དང་ལྡན་པ་། ཟླ་བ་གཅིག་ནི་། ལེགས་བར་བྱིན་ནོ་༎ ཟླ་བ་གཅིག་ནི་། ཉེས་པར་བྱིན་ཏེ་། དེ་ཅིའི་ཕྱིར་ཞེ་ན་། ཆོས་མ་ཡིན་པའི་ལས་འཁྲུགས་པ་ཡིན་ཏེ་། ཇི་ལྟར་ཤེས་པ་དེ་བཞིན་དུ་དྲན་བར་འགྱུར་རོ་༎༎ ༄༢༥༠ཨ་༌༎ འདུལ་བ་གཞི་། བམ་པོ་དོན་གཉིས་པ་། ཡང་གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་དེས་། ལྟུང་བ་དེ་ཟླ་བ་གཅིག་ཏུ་མ་ཤེས་ཏེ་། ཟླ་བ་གཅིག་ལོན་ནས་ཤེས་པ་དང་། མ་བཅབས་པར་དགེ་སློང་རྣམས་ལ་སྨྲས་པ་དང་། དགེ་འདུན་གྱིས་དེ་ལ་ཟླ་བ་གཅིག་གི་སྤོ་བ་བྱིན་ཏེ་། དེ་སྤོ་བ་བྱེད་པ་ན་ལྷགས་ཤིང་ལྷགས་པའི་དགེ་སློང་རྣམས་ལ་སྨྲས་པ་། ཚེ་དང་ལྡན་པ་དག་། བདག་ལ་དགེ་འདུན་ལྷག་མའི་ལྟུང་བ་བྱུང་བ་བདག་གིས་ལྟུང་བ་དེ་ཟླ་བ་གཅིག་ཏུ་མ་ཤེས་ཏེ་། ཟླ་བ་གཅིག་ལོན་ནས་ཤེས་པ་དང་། མ་བཅབས་པར་དགེ་སློང་རྣམས་ལ་སྨྲས་པ་དང་། དགེ་འདུན་གྱིས་བདག་ལ་ཟླ་བ་གཅིག་གི་སྤོ་བ་བྱིན་ཏེ་། ཚེ་དང་ལྡན་པ་། བདག་ལ་ལེགས་པར་བྱིན་པ་མ་ཡིན་གྱི་། ཉེས་པར་བྱིན་པ་ཡིན་ཏེ་། དེ་ཅིའི་ཕྱིར་ཞེ་ན་། ཚེ་དང་ལྡན་པ་། མགུ་བར་བྱ་བར་འོས་པ་སྟེ་། ཇི་ལྟར་ཤེས་པ་དེ་བཞིན་དུ་དྲན་པར་འགྱུར་རོ་༎ ཡང་གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་བཤགས་པར་བྱའོ་༎ ཞེས་མ་བཅབས་པ་ལས་བརྗེད་དོ་༎ དེས་ལྟུང་བ་དེ་དྲན་ནས་ནི་། བཅབས་ཏེ་དགེ་སློང་རྣམས་ལ་སྨྲས་པ་དང་། དགེ་སློང་རྣམས་ཀྱིས་བཅོམ་ལྡན་འདས་ལའོ་༎ བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གང་ཟག་དེའི་ལྟུང་བ་དེ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་སྔ་མ་༄༢༥༠བ་དང་ཕྱི་མའི་རྒྱུད་གཉིས་ནས་བཟུང་སྟེ་སྤོ་བ་བྱིན་ཅིག་། ཡང་གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་བཅབས་པ་བཤགས་པར་བྱའོ་༎ སྙམ་པ་ལས་བརྗེད་དོ་༎ དེས་དེ་དྲན་ནས་ནི་། མ་བཅབས་པར་དགེ་སློང་རྣམས་ལ་སྨྲས་པ་དང་། དགེ་སློང་རྣམས་ཀྱིས་བཅོམ་ལྡན་འདས་ལའོ་༎ བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གང་ཟག་དེའི་ལྟུང་བ་དེ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་སྔ་མའི་རྒྱུད་ནས་བཟུང་སྟེ་སྤོ་བ་བྱིན་ཅིག་། ཡང་གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བཅབས་པ་བཤགས་པར་བྱའོ་༎ སྙམ་པ་ལས་བརྗེད་དོ་༎ དེས་དེ་དྲན་ནས་ནི་། མ་བཅབས་ཏེ་དགེ་སློང་རྣམས་ལ་སྨྲས་པ་དང་། དགེ་སློང་རྣམས་ཀྱིས་བཅོམ་ལྡན་འདས་ལའོ་༎ བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གང་ཟག་དེ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་སྤོ་བ་བྱིན་ཅིག་། ཡང་གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་བཤགས་པར་བྱའོ་༎ ཞེས་མ་བཅབས་པ་དེའི་ལྟུང་བ་ལས་བརྗེད་དོ་༎ དེས་དེ་དྲན་ནས་མ་བཅབས་པར་དགེ་སློང་རྣམས་ལ་སྨྲས་པ་དང་། དགེ་སློང་རྣམས་ཀྱིས་བཅོམ་ལྡན་འདས་ལའོ་༎ བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གང་ཟག་དེའི་ལྟུང་བ་དེ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་ཞག་དྲུག་གི་མགུ་བར་བྱ་བ་བྱིན་༄༢༥༡ཨ་༌༎ ཅིག་། སྡོམ་ནི་། བཏུས་པ་བཅུ་དྲུག་གཉིས་དང་ནི་༎ ལྔ་དང་བརྒྱད་དང་ཉི་ཤུ་དང་༎ གསུམ་དང་གསུམ་བརྒྱད་གསུམ་དང་ནི་༎ བཞི་དང་བཞི་ཆེན་བརྒྱད་དག་དང་༎ གནས་ནས་དབྱུང་བརྒྱད་གསུམ་དང་ནི་༎ སྒོ་ལྔ་དག་ནི་བསྟན་པ་ཡིན་༎ ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་བཅབས་ནས་བབས་ཏེ་། དེ་འོངས་ནས་སླར་བསྙེན་པར་རྫོགས་ཏེ་། དེས་ལྟུང་བ་དེ་བཅབས་བཞིན་དུ་དགེ་སློང་རྣམས་ལ་སྨྲས་པ་དང་། དགེ་སློང་རྣམས་ཀྱིས་བཅོམ་ལྡན་འདས་ལའོ་༎ བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱི་གང་ཟག་དེའི་ལྟུང་བ་དེ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་གཉིས་ཀའི་རྒྱུད་ནས་བཟུང་སྟེ་སྤོ་བ་བྱིན་ཅིག་། ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་བཅབས་ནས་བབས་ཏེ་། དེ་འོངས་ནས་སླར་བསྙེན་པར་རྫོགས་ཏེ་། དེས་ལྟུང་བ་དེ་མ་བཅབས་པར་དགེ་སློང་རྣམས་ལ་སྨྲས་པ་དང་། དགེ་སློང་རྣམས་ཀྱིས་བཅོམ་ལྡན་འདས་ལའོ་༎ བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གང་ཟག་དེའི་ལྟུང་བ་དེ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་སྔ་མའི་རྒྱུད་ནས་བཟུང་སྟེ་སྤོ་བ་བྱིན་ཅིག་། ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་མ་བཅབས་པར་བབས་ནས་དེ་འོངས་ནས་སླར་བསྙེན་པར་རྫོགས་ཏེ་། དེས་ལྟུང་༄༢༥༡བ་བ་དེ་བཅབས་ནས་དགེ་སློང་རྣམས་ལ་སྨྲས་པ་དང་། དགེ་སློང་རྣམས་ཀྱིས་བཅོམ་ལྡན་འདས་ལའོ་༎ བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གང་ཟག་དེའི་ལྟུང་བ་དེ་དང་གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་ཕྱི་མའི་རྒྱུད་ནས་བཟུང་སྟེ་སྤོ་བ་བྱིན་ཅིག་། ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་མ་བཅབས་པར་བབས་ནས་། དེ་འོངས་ཏེ་སླར་བསྙེན་པར་རྫོགས་ནས་། དེས་ལྟུང་བ་མ་བཅབས་པ་ཉིད་དུ་དགེ་སློང་རྣམས་ལ་སྨྲས་པ་དང་། དགེ་སློང་རྣམས་ཀྱིས་བཅོམ་ལྡན་འདས་ལའོ་༎ བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གང་ཟག་དེའི་ལྟུང་བ་དེ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་ཞག་དྲུག་གི་མགུ་བར་བྱ་བ་བྱིན་ཅིག་། ཇི་ལྟར་ཁྱད་པར་མེད་པས་བཞི་ཡིན་པ་ཇི་ལྟ་བ་བཞིན་དུ་ཤེས་པས་བཞི་དང་། དྲན་པས་བཞི་དང་། ཡིད་གཉིས་ཀྱིས་བཞི་ཡང་དེ་བཞིན་ནོ་༎ རྣམ་གྲངས་འདིས་བཞི་ཚན་གཞན་དག་སྟེ་། འོན་ཀྱང་བསྒྲེ་བའི་ཁྱད་པར་ཡོད་དོ་༎ ཇི་ལྟར་གང་ཟག་གཞན་ཞིག་བྱ་བ་དེ་བཞིན་དུ་སྤོ་བ་ཞེས་བརྗོད་པར་བྱའོ་༎ སྤོ་བ་ཇི་ལྟ་བ་དེ་བཞིན་དུ་སྤོ་བ་སྤྱད་པ་དང་། མགུ་བར་བྱ་བ་སྤྱོད་པ་དང་། བསླབ་པ་བྱིན་པའི་བཞི་ཚན་དུ་སྦྱར་བར་བྱའོ་༎ བབས་པ་ཇི་ལྟ་བ་བཞིན་དུ་དགེ་ཚུལ་ཉིད་དུ་ཁས་བླངས་པ་དང་། སྨྱོས་པ་ཉིད་དང་སེམས་འཁྲུགས་པ་ཉིད་དང་། ཚོར་བས་ཉེན་པ་ཉིད་དང་། མ་མཐོང་བས་༄༢༥༢ཨ་༌༎ གནས་ནས་དབྱུང་བ་ཉིད་དང་། ཕྱིར་མི་བྱེད་པས་གནས་ནས་དབྱུང་བ་ཉིད་དང་། སྡིག་པ་ཅན་གྱི་ལྟ་བ་ལོག་པར་སོང་བ་མི་འདོར་བས་གནས་ནས་དབྱུང་བ་ཉིད་ལ་ཡང་དེ་བཞིན་དུ་རྒྱས་པར་སྦྱར་བར་བྱའོ་༎ ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་གཉིས་བྱུང་བ་བཅབས་པ་དང་མ་བཅབས་པར་བབས་ཏེ་། དེ་འོངས་ནས་སླར་བསྙེན་པར་རྫོགས་ཏེ་། དེས་བཅབས་ནས་བབས་པ་གང་ཡིན་པ་དེ་། བཅབས་བཞིན་དུ་དགེ་སློང་རྣམས་ལ་སྨྲས་པ་། མ་བཅབས་པ་གང་ཡིན་པ་དེ་ཡང་མ་བཅབས་པར་དགེ་སློང་རྣམས་ལ་སྨྲས་པ་དང་། དགེ་སློང་རྣམས་ཀྱིས་བཅོམ་ལྡན་འདས་ལའོ་༎ བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གང་ཟག་དེའི་ལྟུང་བ་དེ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་གཅིག་གི་སྔ་མ་དང་། ཕྱི་མ་དང་གཉིས་ཀའི་རྒྱུད་ནས་བཟུང་སྟེ་སྤོ་བ་བྱིན་ཅིག་། ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་གཉིས་བྱུང་བ་བཅབས་པ་དང་། མ་བཅབས་པར་བབས་ཏེ་འོངས་ནས་སླར་བསྙེན་པར་རྫོགས་ཏེ་། དེས་བཅབས་ནས་བབས་པ་གང་ཡིན་པ་དེ་མ་བཅབས་པར་དགེ་སློང་རྣམས་ལ་སྨྲས་། མ་བཅབས་པ་གང་ཡིན་པ་དེ་མ་བཅབས་པར་སྨྲས་པ་དང་། དགེ་སློང་རྣམས་ཀྱིས་བཅོམ་ལྡན་འདས་ལའོ་༎ བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གང་ཟག་དེའི་༄༢༥༢བ་ལྟུང་བ་དེ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་། གཅིག་གི་ནི་། སྔ་མའི་རྒྱུད་ནས་བཟུང་སྟེ་སྤོ་བ་བྱིན་ཅིག་། གཅིག་ནི་། ཞག་དྲུག་གི་མགུ་བར་བྱ་བ་བྱིན་ཅིག་། ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་གཉིས་བྱུང་བ་བཅབས་པ་དང་མ་བཅབས་པར་བབས་ཏེ་། དེ་འོངས་ནས་སླར་བསྙེན་པར་རྫོགས་ཏེ་། དེས་བཅབས་པ་གང་ཡིན་པ་དེ་མ་བཅབས་པར་དགེ་སློང་རྣམས་ལ་སྨྲས་། མ་བཅབས་པ་གང་ཡིན་པ་དེ་བཅབས་ནས་དགེ་སློང་རྣམས་ལ་སྨྲས་པ་དང་། དགེ་སློང་རྣམས་ཀྱིས་བཅོམ་ལྡན་འདས་ལའོ་༎ བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གང་ཟག་དེའི་ལྟུང་བ་དེ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་གཅིག་ནི་། སྔོན་གྱི་རྒྱུད་ནས་བཟུང་སྟེ་སྤོ་བ་བྱིན་ཅིག་། གཅིག་གི་ནི་། ཕྱི་མའི་རྒྱུད་ནས་བཟུང་སྟེ་སྤོ་བ་བྱིན་ཅིག་། ཡང་། གང་ཟག་གཞན་ཞིག་གིས་དགེ་འདུན་ལྷག་མའི་ལྟུང་བ་གཉིས་བྱུང་བ་བཅབས་པ་དང་མ་བཅབས་པར་བབས་ཏེ་། དེ་འོངས་ནས་སླར་བསྙེན་པར་རྫོགས་ཏེ་། དེས་བཅབས་ནས་བབས་པ་གང་ཡིན་པ་དེ་མ་བཅབས་པར་དགེ་སློང་རྣམས་ལ་སྨྲས་། མ་བཅབས་པ་གང་ཡིན་པ་དེ་མ་བཅབས་པར་ཁོ་ནར་དགེ་སློང་རྣམས་ལ་སྨྲས་པ་དང་། དགེ་སློང་རྣམས་ཀྱིས་བཅོམ་ལྡན་འདས་ལའོ་༎ བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གང་ཟག་དེའི་ལྟུང་བ་དེ་དང་། གཞན་ཡང་། དེ་༄༢༥༣ཨ་༌༎ ལྟ་བུ་དང་མཐུན་པ་སུ་ཡང་རུང་བ་ལ་གཅིག་གི་ནི་། སྔོན་གྱི་རྒྱུད་ནས་བཟུང་སྟེ་སྤོ་བ་བྱིན་ཅིག་། གཅིག་གི་ནི་། ཞག་དྲུག་གི་མགུ་བར་བྱ་བ་བྱིན་ཅིག་། བབས་པ་ཇི་ལྟ་བ་བཞིན་དུ་སྤོ་བ་དང་། སྤོ་བ་སྤྱད་པ་དང་། མགུ་བར་བྱ་བ་དང་། མགུ་བར་བྱ་བ་སྤྱོད་པ་དང་། བསླབ་པ་བྱིན་པ་ལ་ཡང་དེ་བཞིན་དུ་བརྗོད་པར་བྱའོ་༎ བབས་པ་ཇི་ལྟ་བ་བཞིན་དུ་དགེ་ཚུལ་ཉིད་དུ་ཁས་བླངས་པ་དང་། སྨྱོས་པ་ཉིད་དང་། སེམས་འཁྲུགས་པ་ཉིད་དང་། ཚོར་བས་ཉེན་པ་ཉིད་དང་། མ་མཐོང་བས་གནས་ནས་དབྱུང་བ་ཉིད་དང་། ཕྱིར་མི་བྱེད་པས་གནས་ནས་དབྱུང་བ་ཉིད་དང་། སྡིག་པ་ཅན་གྱི་ལྟ་བར་སོང་བ་མི་འདོར་བས་གནས་ནས་དབྱུང་བ་ཉིད་ལ་ཡང་དེ་བཞིན་དུ་རྒྱས་པར་བརྗོད་པར་བྱའོ་༎ ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་ཚད་དང་ལྡན་པ་བྱུང་བ་བཅབས་པ་དེ་། དགེ་འདུན་གྱིས་མ་མཐོང་བས་གནས་ནས་དབྱུང་བ་བྱས་ཏེ་བསླང་ཟིན་པ་དེས་། ལྟུང་བ་རྣམས་བཅབས་ནས་དགེ་སློང་རྣམས་ལ་སྨྲས་པ་དང་། དགེ་སློང་རྣམས་ཀྱིས་བཅོམ་ལྡན་འདས་ལའོ་༎ བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གང་ཟག་དེ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་ལྟུང་བ་དེ་རྣམས་ཚད་དང་ལྡན་པའོ་༎ ཞེས་བྱོས་ལ་། སྔ་མ་དང་ཕྱི་མ་གཉིས་ཀའི་རྒྱུད་ནས་བཟུང་སྟེ་སྤོ་བ་བྱིན་ཅིག་། ཡང་། གང་ཟག་གཞན་ཞིག་༄༢༥༣བ་དགེ་འདུན་ལྷག་མའི་ལྟུང་བ་ཚད་དང་ལྡན་པ་བྱུང་བ་བཅབས་པ་དེ་། དགེ་འདུན་གྱིས་མ་མཐོང་བས་གནས་ནས་དབྱུང་བ་བྱས་ཏེ་བསླང་ཟིན་པ་དེས་། ལྟུང་བ་དེ་རྣམས་མ་བཅབས་པར་དགེ་སློང་རྣམས་ལ་སྨྲས་པ་དང་། དགེ་སློང་རྣམས་ཀྱིས་བཅོམ་ལྡན་འདས་ལའོ་༎ བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གང་ཟག་དེ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་ལྟུང་བ་དེ་རྣམས་ཚད་དང་ལྡན་པའོ་༎ ཞེས་བྱོས་ལ་སྔོན་གྱི་རྒྱུད་ནས་བཟུང་སྟེ་སྤོ་བ་བྱིན་ཅིག་། ཡང་གང་ཟག་གཞན་ཞིག་དགེ་འདུན་ལྷག་མའི་ལྟུང་བ་ཚད་དང་ལྡན་པ་བྱུང་བ་མ་བཅབས་པ་དེ་། དགེ་འདུན་གྱིས་མ་མཐོང་བས་གནས་ནས་དབྱུང་བ་བྱས་ཏེ་བསླང་ཟིན་པ་དེས་། ལྟུང་བ་དེ་རྣམས་བཅབས་ཏེ་དགེ་སློང་རྣམས་ལ་སྨྲས་པ་དང་། དགེ་སློང་རྣམས་ཀྱིས་བཅོམ་ལྡན་འདས་ལའོ་༎ བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གང་ཟག་དེ་དང་། གཞན་ཡང་དེ་ལྟ་བུ་དང་མཐུན་པ་སུ་ཡང་རུང་བ་ལ་ལྟུང་བ་དེ་རྣམས་ཚད་དང་ལྡན་པའོ་༎ ཞེས་བྱོས་ལ་། ཕྱི་མའི་རྒྱུད་ནས་བཟུང་སྟེ་སྤོ་བ་བྱིན་ཅིག་། ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་ཚད་དང་ལྡན་པ་བྱུང་བ་མ་བཅབས་པ་དེ་། དགེ་འདུན་གྱིས་མ་མཐོང་བས་གནས་ནས་དབྱུང་བ་བྱས་ཏེ་བསླང་ཟིན་པ་དེས་། ལྟུང་བ་དེ་རྣམས་མ་བཅབས་པར་དགེ་སློང་རྣམས་ལ་སྨྲས་པ་དང་། དགེ་སློང་རྣམས་ཀྱིས་བཅོམ་ལྡན་འདས་ལའོ་། ༄༢༥༤ཨ་༌༎ བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གང་ཟག་དེ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་ལྟུང་བ་དེ་རྣམས་ཚད་དང་ལྡན་པའོ་༎ ཞེས་བྱོས་ལ་། ཞག་དྲུག་གི་མགུ་བར་བྱ་བ་བྱིན་ཅིག་། ཚད་དང་ལྡན་པ་ཇི་ལྟ་བ་བཞིན་དུ་ཚད་དང་མི་ལྡན་པ་ཡང་དེ་བཞིན་ནོ་༎ མ་མཐོང་བས་གནས་ནས་དབྱུང་བ་བརྒྱད་ཡིན་པ་ཇི་ལྟ་བ་བཞིན་དུ་། ཕྱིར་མི་བྱེད་པས་གནས་ནས་དབྱུང་བ་བརྒྱད་དང་། སྡིག་པ་ཅན་གྱི་ལྟ་བར་སོང་བ་མི་འདོར་བས་གནས་ནས་དབྱུང་བ་བརྒྱད་ཀྱང་དེ་བཞིན་ནོ་༎ སྤོ་བ་པོའི་གང་ཟག་དགེ་འདུན་ལྷག་མའི་ལྟུང་བ་བྱུང་ནས་བབས་ཏེ་། དེ་འོངས་ནས་སླར་བསྙེན་པར་རྫོགས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། མ་སྤྱད་པ་སྤྱོད་དུ་ཆུག་ཅིག་དང་སྤོ་བ་སྤྱད་པར་འགྱུར་རོ་༎ བབས་པ་ཇི་ལྟ་བ་བཞིན་དུ་དགེ་ཚུལ་ཉིད་དུ་ཁས་བླངས་པ་དང་། སྨྱོས་པ་ཉིད་དང་། སེམས་འཁྲུགས་པ་ཉིད་དང་། ཚོར་བས་ཉེན་པ་ཉིད་དང་། མ་མཐོང་བས་གནས་ནས་ཕྱུང་བ་ཉིད་དང་། སླར་མི་བྱེད་པས་གནས་ནས་ཕྱུང་བ་ཉིད་ཀྱང་དེ་བཞིན་ནོ་༎ གང་ཟག་སྤོ་བ་སྤྱད་ཟིན་པ་དགེ་འདུན་ལྷག་མའི་ལྟུང་བ་བྱུང་ནས་བབས་ཏེ་། དེ་འོངས་ནས་སླར་བསྙེན་པར་རྫོགས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། གང་ཟག་དེས་༄༢༥༤བ་སྤོ་བ་སྤྱད་ཟིན་པ་ཉིད་པས་དེ་དང་། དེ་ལྟ་བུ་དང་མཐུན་པ་སུ་ཡང་རུང་བ་ལ་མགུ་བར་བྱ་བ་བྱིན་ཅིག་། བབས་པ་ཇི་ལྟ་བ་བཞིན་དུ་དགེ་ཚུལ་ཉིད་དུ་ཁས་བླངས་པ་དང་ཞེས་བྱ་བ་ནས་སྡིག་པ་ཅན་གྱི་ལྟ་བར་སོང་བ་མི་འདོར་བས་གནས་ནས་ཕྱུང་བ་ཉིད་ཀྱི་བར་དུ་བསྒྲེ་བ་ཡང་གོང་མ་ལྟ་བུ་དེ་ཉིད་ཡིན་ནོ་༎ གང་ཟག་མགུ་བར་བྱ་བ་སྤྱོད་པ་དགེ་འདུན་ལྷག་མའི་ལྟུང་བ་བྱུང་ནས་བབས་ཏེ་། དེ་འོངས་ནས་སླར་བསྙེན་པར་རྫོགས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། མ་སྤྱད་པ་སྤྱོད་དུ་ཆུག་ཅིག་དང་མགུ་བར་བྱ་བ་སྤྱོད་པར་འགྱུར་རོ་༎ བབས་པ་ཇི་ལྟ་བ་བཞིན་དུ་བསྒྲེ་བ་གོང་མ་ལྟ་བུ་དེ་ཉིད་ཡིན་ནོ་༎ གང་ཟག་མགུ་བ་སྤྱད་ཟིན་པ་དགེ་འདུན་ལྷག་མའི་ལྟུང་བ་བྱུང་ནས་བབས་ཏེ་། དེ་འོངས་ནས་སླར་བསྙེན་པར་རྫོགས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། དེ་མགུ་བར་བྱ་བ་སྤྱད་ཟིན་པ་ཉིད་པས་འདི་ཕྱུང་ཞིག་། བབས་པ་ཇི་ལྟ་བ་བཞིན་དུ་བསྒྲེ་བ་གོང་མ་ལྟ་བུ་དེ་ཉིད་ཡིན་ནོ་༎ མ་མཐོང་བས་གནས་ནས་ཕྱུང་བའི་གང་ཟག་དགེ་འདུན་ལྷག་མའི་ལྟུང་བ་བྱུང་བ་མ་བཅབས་པ་དེ་། དགེ་འདུན་གྱིས་གནས་ནས་ཕྱུང་སྟེ་བསླང་ཟིན་པ་དེས་། ལྟུང་བ་དེ་བཅབས་ནས་། དགེ་སློང་རྣམས་ལ་སྨྲས་པ་དང་། དགེ་སློང་རྣམས་ཀྱིས་བཅོམ་ལྡན་འདས་ལའོ་༎ བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་༄༢༥༥ཨ་༌༎ དག་། ཁྱེད་ཀྱིས་གང་ཟག་དེའི་ལྟུང་བ་དེ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་ཕྱི་མའི་རྒྱུད་ནས་བཟུང་སྟེ་སྤོ་བ་བྱིན་ཅིག་། མ་མཐོང་བས་གནས་ནས་ཕྱུང་བའི་གང་ཟག་དགེ་འདུན་ལྷག་མའི་ལྟུང་བ་བྱུང་བ་མ་ཅིག་། བཅབས་པ་དེ་། དགེ་འདུན་གྱིས་མ་མཐོང་བས་གནས་ནས་ཕྱུང་སྟེ་། བསླང་ཟིན་པ་དེས་ལྟུང་བ་དེ་མ་བཅབས་པར་དགེ་སློང་རྣམས་ལ་སྨྲས་པ་དང་། དགེ་སློང་རྣམས་ཀྱིས་བཅོམ་ལྡན་འདས་ལའོ་༎ བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གང་ཟག་དེ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་ཞག་དྲུག་གི་མགུ་བར་བྱ་བ་བྱིན་ཅིག་། ཁྱད་པར་མེད་པས་གཉིས་ཡིན་པ་དེ་བཞིན་དུ་ཤེས་པས་གཉིས་དང་། དྲན་པས་གཉིས་དང་། ཡིད་གཉིས་ཀྱིས་གཉིས་ཀྱང་དེ་བཞིན་ནོ་༎ མ་མཐོང་བས་གནས་ནས་ཕྱུང་བ་བརྒྱད་ཡིན་པ་ཇི་ལྟ་བ་བཞིན་དུ་སླར་མི་བྱེད་པས་གནས་ནས་ཕྱུང་བ་བརྒྱད་དང་། སྡིག་པ་ཅན་གྱི་ལྟ་བར་སོང་བ་མི་འདོར་བ་གནས་ནས་ཕྱུང་བ་བརྒྱད་ཀྱང་དེ་བཞིན་ནོ་༎ སྡོམ་ལ་། བརྩམས་པ་བཅུ་གཉིས་དག་དང་ནི་༎ དགུ་པ་ཐམས་ཅད་ནག་པོ་དང་༎ ཟུང་དགུ་དག་ཏུ་བྱས་པ་དང་༎ ཚིག་བཅུ་དང་ནི་ལྔ་པའོ་༎ ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་ཚད་མེད་པ་དང་ལྡན་པ་བྱུང་བ་བཅབས་ཏེ་། དེས་ལྟུང་བ་དེ་རྣམས་ཀྱི་བརྩམས་པ་ནི་། ཤེས་ཀྱི་། ཞག་གི་མཐའ་ནི་། མི་ཤེས་པའི་སྐབས་དེ་། དགེ་༄༢༥༥བ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གང་ཟག་དེ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་ལྟུང་བ་དེ་རྣམས་ཚད་དང་མི་ལྡན་པའོ་༎ ཞེས་བྱོས་ལ་། དག་པའི་མཐའ་ཅན་གྱི་སྤོ་བ་བྱིན་ཅིག་། ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་ཚད་མེད་པ་དང་ལྡན་པ་བྱུང་བ་བཅབས་ནས་དེས་ལྟུང་བ་དེ་རྣམས་ཀྱི་ཞག་གི་མཐའ་ནི་། ཤེས་ཀྱི་། ལྟུང་བ་བརྩམས་པ་ནི་། མི་ཤེས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གང་ཟག་དེ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་ལྟུང་བ་དེ་རྣམས་ཚད་མེད་པ་དང་ལྡན་པའོ་༎ ཞེས་བྱོས་ལ་། ཇི་ལྟར་ཤེས་པ་རྣམས་ཀྱི་སྤོ་བ་བྱིན་ཅིག་། ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་ཚད་མེད་པ་དང་ལྡན་པ་བྱུང་བ་བཅབས་ནས་དེ་ལྟུང་བ་དེ་རྣམས་ཀྱི་བརྩམས་པ་ཡང་མི་ཤེས་། ཞག་གི་མཐའ་ཡང་མི་ཤེས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གང་ཟག་དེ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་ལྟུང་བ་དེ་རྣམས་ཚད་མེད་པ་དང་ལྡན་པའོ་༎ ཞེས་བྱོས་ལ་། དག་པའི་མཐའ་ཅན་གྱི་སྤོ་བ་བྱིན་ཅིག་། ཡང་། གང་ཟག་གཞན་༄༢༥༦ཨ་༌༎ ཞིག་དགེ་འདུན་ལྷག་མའི་ལྟུང་བ་ཚད་མེད་པ་དང་ལྡན་པ་བྱུང་བ་བཅབས་ནས་། དེས་ལྟུང་བ་དེ་རྣམས་ཀྱི་བརྩམས་པ་ཡང་ཤེས་། ཞག་གི་མཐའ་ཡང་ཤེས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གང་ཟག་དེ་དང་། གཞན་ཡང་། དེ་ལྟ་བུ་དང་མཐུན་པ་སུ་ཡང་རུང་བ་ལ་ལྟུང་བ་དེ་རྣམས་ཚད་མེད་པ་དང་ལྡན་པའོ་༎ ཞེས་བྱོས་ལ་། ཇི་ལྟར་བཅབས་པ་རྣམས་ཀྱི་སྤོ་བ་བྱིན་ཅིག་། ཤེས་པ་བཞི་ཡིན་པ་ཇི་ལྟ་བ་བཞིན་དུ་དྲན་པ་བཞི་དང་། ཡིད་གཉིས་བཞི་ཡང་དེ་བཞིན་ནོ་༎ ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བཅབས་པ་དེ་ལ་། དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་སྤོ་བ་བྱིན་ཏེ་། དེ་སྤོ་བ་བྱེད་བཞིན་པ་ལས་། དེ་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་དེ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་སྤོ་བ་བྱིན་ཏེ་། དེ་གཞི་ནས་སྤོ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་དེ་ལ་། དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་བསླང་དེ་ལ་། བ་དང་། མགུ་བར་བྱ་བ་ཡང་ཆོས་མ་ཡིན་པས་བྱིན་ལ་། ཕྱུང་བ་ཡང་ཆོས་༄༢༥༦བ་མ་ཡིན་པས་བྱས་ན་། གང་ཟག་འདི་ནི་། ཐམས་ཅད་ནག་པོ་ཞེས་བྱ་སྟེ་། མ་དག་པ་མ་བསླང་བ་སྟེ་། ལྟུང་བ་དེ་ལས་ཡོངས་སུ་མ་གྲོལ་ལོ་༎ ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་བཅབས་པ་དེ་ལ་། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་སྤོ་བ་བྱིན་ཏེ་། དེ་སྤོ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་དེ་ལ་། དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་སྤོ་བ་བྱིན་ཏེ་། དེ་གཞི་ནས་སྤོ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་དེ་ལ་། དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་གཞི་ནས་བསླང་བ་དང་མགུ་བར་བྱ་བ་ཡང་ཆོས་མ་ཡིན་པས་དེ་ལ་། བྱིན་ལ་། ཕྱུང་པ་ཡང་ཆོས་མ་ཡིན་པས་བྱས་ན་། གང་ཟག་འདི་ནི་། ཕལ་ཆེར་ནག་པོ་ཞས་བྱ་སྟེ་། མ་དག་པ་མ་བསླང་བ་སྟེ་། ལྟུང་བ་དེ་ལས་ཡོངས་སུ་མ་གྲོལ་ལོ༏་༏ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་བཅབས་པ་དེ་ལ་། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་སྤོ་བ་བྱིན་དེ་སྤོ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་དེ་ལ་། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་གཞི་ནས་པ་དེ་ལ་། ༄༢༥༧ཨ་༌༎ སྤོ་བ་བྱིན་ཏེ་། དེ་གཞི་ནས་སྤོ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་དེ་ལ་། དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་བསླང་དེ་ལ་། བ་དང་། མགུ་བར་བྱ་བ་ཡང་ཆོས་མ་ཡིན་པས་བྱིན་ལ་། ཕྱུང་བ་ཡང་ཆོས་མ་ཡིན་པས་བྱས་ན་། གང་ཟག་འདི་ནི་། ཕྱེད་ནག་པ་ཞེས་བྱ་སྟེ་། མ་དག་པ་མ་བསླང་བ་སྟེ་། ལྟུང་བ་དེ་ལས་ཡོངས་སུ་མ་གྲོལ་ལོ་༎ ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་བཅབས་པ་དེ་ལ་། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་སྤོ་བ་བྱིན་ཏེ་། དེ་སྤོ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་དེ་ལ་། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་གཞི་ནས་སྤོ་བ་བྱིན་ཏེ་། དེ་གཞི་ནས་སྤོ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་དེ་ལ་། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་ཡང་གཞི་ནས་བསླང་བ་བྱིན་ཏེ་། མགུ་བར་བྱ་བ་ཡང་ཆོས་ཀྱིས་བྱས་ལ་། ཕྱུང་བ་ནི་། ཆོས་མ་ཡིན་པས་ན་། གང་ཟག་འདི་ནི་། ཕྱོགས་གཅིག་ནག་པོ་ཞེས་བྱ་སྟེ་། མ་དག་པ་མ་བསླང་བ་སྟེ་། ལྟུང་བ་དེ་ལས་ཡོངས་སུ་མ་གྲོལ་ལོ་༎ ཡང་། གང་ཟག་གཞན་ཞིག་དགེ་འདུན་ལྷག་༄༢༥༧བ་མའི་ལྟུང་བ་བྱུང་བ་བཅབས་པ་དེ་ལ་། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་སྤོ་བ་བྱིན་ཏེ་། དེ་སྤོ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་དེ་ལ་། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་གཞི་ནས་སྤོ་བ་བྱིན་ཏེ་། དེ་གཞི་ནས་སྤོ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་དེ་ལ་། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་ཡང་གཞི་ནས་བསླང་ལ་མགུ་བར་བྱ་བ་ཡང་ཆོས་ཀྱིས་བྱིན་དེ་ལ་། ། ཕྱུང་བ་ཡང་ཆོས་ཀྱིས་བྱིན་ན་། གང་ཟག་འདི་ནི་། ནག་པོ་དང་བྲལ་བ་ཞེས་བྱ་སྟེ་། དག་པ་བསླང་བ་སྟེ་། ལྟུང་བ་དེ་ལས་ཡོངས་སུ་གྲོལ་ལོ་༎ ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་མ་བཅབས་པ་དེ་ལ་། དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་མགུ་བར་བྱ་བ་བྱིན་ཏེ་། དེ་མགུ་བར་བྱ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་མ་བཅབས་པ་དེ་ལ་། དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་མགུ་བར་བྱ་བ་བྱིན་ཏེ་། དེ་གཞི་ནས་མགུ་བར་བྱ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་མ་བཅབས་པ་དེ་ལ་། དགེ་འདུན་གྱིས་ཆོས་མ་ཡིན་པའི་༄༢༥༨ཨ་༌༎ ལས་འཁྲུགས་པ་གཞག་པར་འོས་པས་ཡང་གཞི་ནས་བསླང་སྟེ་མགུ་བར་བྱ་བ་ཆོས་མ་ཡིན་པས་བྱིན་ལ་། ཕྱུང་བ་ཡང་ཆོས་མ་ཡིན་པས་བྱས་ན་། གང་ཟག་འདི་ནི་། ཐམས་ཅད་ནག་པོ་ཞེས་བྱ་སྟེ་། མ་དག་པ་མ་བསླང་བ་སྟེ་། ལྟུང་བ་དེ་ལས་ཡོངས་སུ་མ་གྲོལ་ལོ་༎ ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་མ་བཅབས་པ་དེ་ལ་། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་མགུ་བར་བྱ་བ་བྱིན་ཏེ་། དེ་མགུ་བར་བྱ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བར་བྱུང་བ་མ་བཅབས་པ་དེ་ལ་། དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་མགུ་བར་བྱ་བ་བྱིན་ཏེ་། དེ་གཞི་ནས་མགུ་བར་བྱ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་མ་བཅབས་པ་དེ་ལ་། དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་ཡང་གཞི་ནས་བསླང་ནས་མགུ་བར་བྱ་བ་བྱིན་ལ་། ཕྱུང་བ་ཡང་ཆོས་མ་ཡིན་པས་བྱས་ན་། གང་ཟག་འདི་ནི་། ཕལ་ཆེར་ནག་པོ་ཞེས་བྱ་སྟེ་། མ་དག་པ་མ་བསླང་པ་སྟེ་། ལྟུང་བ་དེ་ལས་ཡོངས་སུ་མ་གྲོལ་ལོ༏་༏ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་མ་བཅབས་པ་དེ་ལ་། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་མགུ་བར་བྱ་བ་བྱིན་ཏེ་། ༄༢༥༨བ་དེ་མགུར་བར་བྱེ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་མ་བཅབས་དེ་ལ་། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་གཞི་ནས་མགུ་བར་བྱ་བ་བྱིན་ཏེ་། དེ་གཞི་ནས་མགུ་བར་བྱ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་མ་བཅབས་པ་དེ་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་ཡང་གཞི་ནས་བསླང་སྟེ་མགུ་བར་བྱ་བ་བྱིན་ལ་། ཕྱུང་བ་ནི་། ཆོས་མ་ཡིན་པས་བྱས་ན་། གང་ཟག་འདི་ནི་། ཕྱེད་ནག་པོ་ཞེས་བྱ་སྟེ་། མ་དག་པ་མ་བསླང་བ་སྟེ་། ལྟུང་བ་དེ་ལས་ཡོངས་སུ་མ་གྲོལ་ལོ་༎ ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་མ་བཅབས་པ་དེ་ལ་། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་མགུ་བར་བྱ་བ་བྱིན་ཏེ་། དེ་མགུ་བར་བྱ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་མ་བཅབས་པ་དེ་ལ་། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་གཞི་ནས་མགུ་བར་བྱ་བ་བྱིན་ཏེ་། དེ་གཞི་ནས་མགུ་བར་བྱ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་མ་བཅབས་པ་དེ་ལ་། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་གཞི་ནས་བསླང་སྟེ་མགུ་བར་བྱ་བ་ཡིན་ལ་། ཕྱུང་བ་ནི་། ཆོས་མ་༄༢༥༩ཨ་༌༎ ཡིན་པས་བྱས་ན་། གང་ཟག་འདི་ནི་། ཕྱོགས་གཅིག་ནག་པོ་ཞེས་བྱ་སྟེ་། མ་དག་པ་མ་བསླང་བ་སྟེ་། ལྟུང་བ་དེ་ལས་ཡོངས་སུ་མ་གྲོལ་ལོ་༎ ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་མ་བཅབས་པ་དེ་ལ་། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་མགུ་བར་བྱ་བ་བྱིན་ཏེ་། དེ་མགུ་བར་བྱ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་མ་བཅབས་པ་དེ་ལ་། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་གཞི་ནས་མགུ་བར་བྱ་བ་བྱིན་ཏེ༏་དེ་གཞི་ནས་མགུ་བར་བྱ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་མ་བཅབས་པ་དེ་ལ་། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་ཡང་གཞི་ནས་བསླང་ནས་མགུ་བར་བྱ་བ་བྱིན་ཏེ་། ཕྱུང་བ་ཡང་ཆོས་ཀྱིས་བྱས་ན་། གང་ཟག་འདི་ནི་། ནག་པོ་དང་བྲལ་བ་ཞེས་བྱ་སྟེ་། དག་པ་བསླང་བ་སྟེ་། ལྟུང་བ་དེ་ལས་ཡོངས་སུ་གྲོལ་ལོ་༎ གང་ཟག་གཉིས་ཤིག་དགེ་འདུན་ལྷག་མའི་ལྟུང་བ་བྱུང་ནས་བཤགས་པར་བྱའོ་༎ བཤགས་པར་བྱའོ་༎ སྙམ་པ་ལས་། དེ་ན་གཅིག་གིས་ནི་། བཤགས་། གཅིག་ཤོས་ཀྱིས་ནི་། མ་བཤགས་ན་། དེ་ལ་མ་བཤགས་པ་གང་ཡིན་པ་དེ་། འདུལ་བ་ལས་འགལ་བའི་ཉེས་བྱས་རབ་ཏུ་མང་པོའི་ལྟུང་བ་འཆགས་སུ་བཅུག་ལ་། དེའི་འོག་ཏུ་སྤོ་བ་༄༢༥༩བ་དང་། གཞི་ནས་སྤོ་བ་དང་། མགུ་བར་བྱ་བ་བྱིན་ནས་དབྱུང་བར་བྱའོ་༎ ཡང་། གང་ཟག་གཉིས་ཤིག་དགེ་འདུན་ལྷག་མའི་ལྟུང་བ་བྱུང་ནས་། དེ་གཉིས་གནས་དེ་ཉིད་དུ་གང་ཟག་གི་མདུན་དུ་བཤགས་པར་བྱའོ་༎ བཤགས་པར་བྱའོ་༎ སྙམ་པ་ལས་། དེ་ན་གཅིག་གིས་ནི་། བཤགས་ལ་། གཅིག་ཤོས་ཀྱིས་ནི་། མ་བཤགས་ན་། དེ་ལ་མ་བཤགས་པ་གང་ཡིན་པ་དེ་། འདུལ་བ་ལས་འགལ་བའི་ཉེས་བྱས་རབ་ཏུ་མང་པོའི་ལྟུང་བ་འཆགས་སུ་བཅུག་ལ་དེའི་འོག་ཏུ་སྤོ་བ་དང་། གཞི་ནས་སྤོ་བ་དང་། མགུ་བར་བྱ་བ་བྱིན་ཏེ་དབྱུང་བར་བྱའོ་༎ གང་ཟག་གཅིག་གི་དྲུང་དུ་ཇི་ལྟ་བ་བཞིན་དུ་གཉིས་ཀྱི་འམ་། མང་པོའི་འམ་། དགེ་འདུན་གྱི་ཡང་དེ་བཞིན་ནོ་༎ གནས་དེ་ཉིད་དུ་ཇི་ལྟ་བར་གནས་གཞན་ཡང་དེ་བཞིན་ནོ་༎ ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བཅབས་པ་དེ་ལ༏་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་སྤོ་བ་བྱིན་ཏེ་། དེ་སྤོ་བ་བྱེད་བཞིན་པ་ལས་། ལྟུང་བ་གཞན་ཤེས་ཏེ་། དེས་དགེ་འདུན་གྱི་ནང་དུ་མ་སྨྲས་པའི་ལྟུང་བ་གང་ཡིན་པ་དེ་ཡང་ཤེས་། དེས་དགེ་འདུན་གྱི་ནང་དུ་སྨྲས་པའི་ལྟུང་བ་གང་ཡིན་པ་དེ་ཡང་ཤེས་ནས་། དེས་དགེ་སློང་རྣམས་ལ་སྨྲས་པ་། ཚེ་དང་ལྡན་པ་དག་། བདག་ལ་དགེ་འདུན་ལྷག་མའི་ལྟུང་བ་བྱུང་བ་བཅབས་པ་དང་། བདག་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་སྤོ་བ་བྱིན་ཏེ་། བདག་སྤོ་བ་བྱེད་བཞིན་པ་ལས་། ལྟུང་བ་གཞན་༄༢༦༠ཨ་༌༎ ཤེས་ཏེ་། བདག་གིས་དགེ་འདུན་གྱི་ནང་དུ་མ་སྨྲས་པ་གང་ཡིན་པ་དང་། བདག་གིས་ལྟུང་བ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་སྤོ་བ་བྱིན་པ་གང་ཡིན་པའི་ལྟུང་བ་དེ་ཡང་བདག་གིས་ཤེས་ཀྱི་། ཚེ་དང་ལྡན་པ་དག་། བདག་གི་ལྟུང་བ་སྔ་མ་དེ་དང་། ཕྱི་མ་འདི་ལ་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་སྤོ་བ་ལེགས་པར་སྩལ་དུ་གསོལ་། དགེ་སློང་དེ་རྣམས་ཀྱིས་དེའི་ལྟུང་བ་སྔ་མ་ལ་ནི་། ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་སྤོ་བ་བྱིན་། ཕྱི་མ་དེ་ལ་ནི་། ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་སྤོ་བ་བྱིན་ཏེ་། དེ་སྤོ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་ནས་། དེས་དེའི་ལྟུང་བ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་སྤོ་བ་བྱིན་པ་དེ་ཤེས་ནས་། དེས་དགེ་སློང་རྣམས་ལ་སྨྲས་པ་། ཚེ་དང་ལྡན་པ་དག་། བདག་ལ་དགེ་འདུན་ལྷག་མའི་ལྟུང་བ་བྱུང་བ་བཅབས་པ་དང་། བདག་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་སྤོ་བ་བྱིན་ཏེ་། བདག་སྤོ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་ཏེ་། བདག་གིས་ལྟུང་བ་བར་མ་དེ་དང་། བདག་གིས་གང་ལ་དགེ་འདུན་གྱིས་༄༢༦༠བ་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་སྤོ་བ་བྱིན་པ་ཡང་ཤེས་ཀྱི་། ཚེ་དང་ལྡན་པ་དག་། བདག་གིས་ལྟུང་བ་སྔ་མ་དེ་ལ་སྤོ་བ་དང་། ལྟུང་བ་བར་མ་དེ་ལ་གཞི་ནས་སྤོ་བ་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་ལེགས་པར་སྩལ་དུ་གསོལ་། དགེ་སློང་དེ་རྣམས་ཀྱིས་དེའི་ལྟུང་བ་སྔ་མ་ལ་ནི་། ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་སྤོ་བ་བྱིན་། ལྟུང་བ་བར་མ་དེ་ལ་ནི་། ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་སྤོ་བ་བྱིན་ཏེ་། དེ་གཞི་ནས་སྤོ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་ཏེ་། དེས་ཡང་བཟླས་ཏེ་བྱུང་བའི་ལྟུང་བ་དེ་ཡང་ཤེས་། ལྟུང་བ་བར་མ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་སྤོ་བ་བྱིན་པས་ཡང་ཤེས་ནས་། དེས་དགེ་སློང་རྣམས་ལ་སྨྲས་པ་། ཚེ་དང་ལྡན་པ་དག་། བདག་གིས་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་ཤེས་ཏེ་། བདག་གིས་དེ་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་སྤོ་བ་བྱིན་ནས་། བདག་གཞི་ནས་སྤོ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་ཏེ་། བདག་གིས་ཡང་བཟླས་པའི་ལྟུང་བ་དེ་ཡང་ཤེས་། ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པས་བདག་གིས་༄༢༦༡ཨ་༌༎ དེ་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་སྤོ་བ་བྱིན་པ་དེ་ཡང་ཤེས་ཀྱི་། ཚེ་དང་ལྡན་པ་དག་། བདག་གི་ལྟུང་བ་བར་མ་དེ་ལ་གཞི་ནས་སྤོ་བ་དང་། ཡང་བཟླས་ཏེ་བྱུང་བ་འདི་ལ་ཡང་གཞི་ནས་བསླང་བ་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་ལེགས་པར་སྩལ་དུ་གསོལ་། དགེ་སློང་དེ་རྣམས་ཀྱིས་དེའི་ལྟུང་བ་སྔ་མ་ལ་ནི་། ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་གཞི་ནས་སྤོ་བ་བྱིན་། ཡང་བཟླས་པའི་ལྟུང་བ་དེ་ལ་ནི་། ཆོས་མ་ཡིན་པའི་ལས་འཁྲུགས་པ་གཞག་པར་འོས་པ་གཞི་ནས་བསླང་བ་བྱིན་ནོ་༎ ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་དེ་ལ་། དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་མགུ་བར་བྱ་བ་བྱིན་ཏེ་། དེ་མགུ་བར་བྱ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་དང་། དེས་ལྟུང་བ་བར་མ་དེ་དང་། གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་མགུ་བར་བྱ་བ་བྱིན་པ་ཡང་ཤེས་ནས་། དེས་དགེ་སློང་རྣམས་ལ་སྨྲས་པ་། ཚེ་དང་ལྡན་པ་དག་། བདག་ལ་དགེ་འདུན་ལྷག་མའི་ལྟུང་བ་བྱུང་བ་མ་བཅབས་ཏེ་། བདག་གིས་དེ་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་མགུ་བར་བྱ་བ་བྱིན་ཏེ་། བདག་མགུ་བར་བྱ་བ་བྱེད་བཞིན་༄༢༦༡བ་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་མ་བཅབས་ཏེ་། བདག་གིས་ལྟུང་བ་བར་མ་དང་བདག་གིས་ལྟུང་བ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་མགུ་བར་བྱ་བ་བྱིན་པ་དེ་ཡང་ཤེས་ཀྱི་བཅབས་ཏེ་། ། ཚེ་དང་ལྡན་པ་དག་། བདག་གིས་ལྟུང་བ་སྔ་མ་དེ་ལ་མགུ་བར་བྱ་བ་དང་། ལྟུང་བ་བར་མ་འདི་ལ་གཞི་ནས་མགུ་བར་བྱ་བ་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་ལེགས་པར་སྩལ་དུ་གསོལ་། དགེ་སློང་དེ་རྣམས་ཀྱིས་དེའི་ལྟུང་བ་སྔ་མ་ལ་ནི་། ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་མགུ་བར་བྱ་བ་བྱིན་། ལྟུང་བ་བར་མ་འདི་ལ་ནི་། ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་མགུ་བར་བྱ་བ་བྱིན་། དེ་གཞི་ནས་མགུ་བར་བྱ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་མ་བཅབས་ཏེ་། དེ་ཡང་བཟླས་ཏེ་བྱུང་བའི་ལྟུང་བ་དེ་དང་། དེའི་ལྟུང་བ་བར་མ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་མགུ་བར་བྱ་བ་བྱིན་པ་དེ་ཡང་ཤེས་ནས་། དེས་དགེ་སློང་རྣམས་ལ་སྨྲས་པ་། ཚེ་དང་ལྡན་པ་དག་། བདག་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་མ་བཅབས་ཏེ་། བདག་གིས་དེ་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་མགུ་བར་བྱ་བ་བྱིན་ཏེ་། བདག་༄༢༦༢ཨ་༌༎ གཞི་ནས་མགུ་བར་བྱ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་མ་བཅབས་ཏེ་། བདག་གིས་ཡང་བཟླས་པའི་ལྟུང་བ་དེ་དང་། བདག་གིས་ལྟུང་བ་བར་མ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་མགུ་བར་བྱ་བ་བྱིན་པ་དེ་ཡང་ཤེས་ཀྱི་། ཚེ་དང་ལྡན་པ་དག་། བདག་གི་ལྟུང་བ་སྔ་མ་བར་མ་དེ་ལ་གཞི་ནས་མགུ་བར་བྱ་བ་དང་། ཡང་བཟླས་པའི་ལྟུང་བ་འདི་ལ་གཞི་ནས་བསླང་སྟེ་མགུ་བར་བྱ་བ་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་ལེགས་པར་སྩལ་དུ་གསོལ་། དགེ་སློང་དེ་རྣམས་ཀྱིས་དེའི་ལྟུང་བ་སྔ་མ་བར་མ་ལ་གཞི་ནས་མགུ་བར་བྱ་གསོལ་། བ་དང་། ཡང་བཟླས་པའི་ལྟུང་བ་འདི་ལ་ཡང་གཞི་ནས་བསླང་སྟེ་མགུ་བར་བྱ་བ་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་བྱིན་ནོ་༎ ཤེས་པས་ལྔ་ཡིན་པ་ཇི་ལྟ་བར་དྲན་པས་ལྔ་དང་། ཡིད་གཉིས་ཀྱིས་ལྔ་ཡང་དེ་བཞིན་ནོ་༎ སྡོམ་ལ་། ཡང་གཞན་དག་གིས་བཅུ་གཉིས་དང་༎ བཞི་དག་པ་ནི་དྲུག་དང་ནི་༎ ས་ཆེན་པོ་ནི་དག་བྱ་དག་། གང་ཟག་བཞིར་ནི་བསྟན་པ་ཡིན་༎ ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་ལྟུང་བ་བྱུང་བ་བཅབས་པ་དེ་ལ་། དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་སྤོ་བ་བྱིན་ཏེ་། དེ་སྤོ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་༄༢༦༢བ་བྱུང་བ་བཅབས་ནས་། དེས་ལྟུང་བ་བར་མ་དེ་དང་། དེའི་ལྟུང་བ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་སྤོ་བ་བྱིན་པ་དེ་ཡང་ཤེས་ནས་དེས་དགེ་སློང་རྣམས་ལ་སྨྲས་པ་། ཚེ་དང་ལྡན་པ་དག་། བདག་ལ་དགེ་འདུན་ལྷག་མའི་ལྟུང་བ་བྱུང་བ་བཅབས་ནས་བདག་གིས་དེ་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་སྤོ་བ་བྱིན་ཏེ༏་བདག་སྤོ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་ལས་། བ་བཅབས་ཏེ་། བདག་གིས་ལྟུང་བ་བར་མ་དེ་དང་། བདག་གི་ལྟུང་བ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་སྤོ་བ་བྱིན་པ་དེ་ཡང་ཤེས་ཀྱི་། ཚེ་དང་ལྡན་པ་དག་། བདག་གི་ལྟུང་བ་སྔ་མ་དེ་ལ་སྤོ་བ་དང་། ལྟུང་བ་བར་མ་འདི་ལ་གཞི་ནས་སྤོ་བ་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་ལེགས་པར་སྩལ་དུ་གསོལ་། དགེ་སློང་དེ་རྣམས་ཀྱིས་དེའི་ལྟུང་བ་སྔ་མ་དེ་ལ་ནི་། ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་སྤོ་བ་བྱིན་། ལྟུང་བ་བར་མ་འདི་ལ་ནི་། ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་སྤོ་བ་བྱིན་ཏེ་། དེ་གཞི་ནས་སྤོ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་ནས་། དེས་ཡང་བཟླས་པའི་ལྟུང་བ་དེ་ཡང་ཤེས་། དེའི་ལྟུང་བ་བར་མ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་༄༢༦༣ཨ་༌༎ གཞག་པར་འོས་པས་གཞི་ནས་སྤོ་བ་བྱིན་པ་དེ་ཡང་ཤེས་ནས་། དེས་དགེ་སློང་རྣམས་ལ་སྨྲས་པ་། ཚེ་དང་ལྡན་པ་དག་། བདག་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་ཏེ་། བདག་གི་དེ་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་སྤོ་བ་བྱིན་ཏེ་། བདག་གཞི་ནས་སྤོ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་ནས་བདག་གིས་ཡང་བཟླས་པའི་ལྟུང་བ་དེ་ཡང་ཤེས་། བདག་གི་ལྟུང་བ་བར་མ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་སྤོ་བ་བྱིན་པ་དེ་། ཡང་ཤེས་ཀྱི་། ཚེ་དང་ལྡན་པ་དག་། བདག་གི་ལྟུང་བ་སྔ་མ་བར་མ་དེ་ལ་གཞི་ནས་སྤོ་བ་དང་། ཡང་བཟླས་པའི་ལྟུང་བ་འདི་ལ་ཡང་གཞི་ནས་བསླང་བ་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་ལེགས་པར་སྩལ་དུ་གསོལ་། དགེ་སློང་དེ་རྣམས་ཀྱིས་དེའི་ལྟུང་བ་སྔ་མ་ལ་ནི་། ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་གཞི་ནས་སྤོ་བ་བྱིན་། ཡང་བཟླས་པའི་ལྟུང་བ་དེ་ལ་ནི་། ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་བསླང་བ་བྱིན་ནོ་༎ ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་མ་བཅབས་པ་དེ་ལ་། དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་༄༢༦༣བ་པར་འོས་པས་ཞག་དྲུག་གི་མགུ་བར་བྱ་བ་བྱིན་ཏེ་། དེ་མགུ་བར་བྱ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་མ་བཅབས་ཏེ་། དེས་ལྟུང་བ་བར་མ་དེ་ཡང་ཤེས་། དེའི་ལྟུང་བ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་མགུ་བར་བྱ་བ་བྱིན་པ་དེ་ཡང་ཤེས་ནས་། དེས་དགེ་སློང་རྣམས་ལ་སྨྲས་པ་། ཚེ་དང་ལྡན་པ་དག་། བདག་ལ་དགེ་འདུན་ལྷག་མའི་ལྟུང་བ་བྱུང་བ་མ་བཅབས་ཏེ་། བདག་གི་དེ་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་ཞག་དྲུག་གི་མགུ་བར་བྱ་བ་བྱིན་ནས་། བདག་མགུ་བར་བྱ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་མ་བཅབས་ཏེ་། བདག་གི་ལྟུང་བ་བར་མ་དེ་ཡང་ཤེས་། བདག་གི་ལྟུང་བ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་ཞག་དྲུག་གི་མགུ་བར་བྱ་བ་བྱིན་པ་དེ་ཡང་ཤེས་ཀྱི་། ཚེ་དང་ལྡན་པ་དག་བདག་གི་ལྟུང་བ་སྔ་མ་དེ་ལ་མགུ་བར་བྱ་ཡང་ཤེས་ཀྱི་། བ་དང་། ལྟུང་བ་བར་མ་འདི་ལ་གཞི་ནས་མགུ་བར་བྱ་བ་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་ལེགས་པར་སྩལ་དུ་གསོལ་། དགེ་སློང་རྣམས་ཀྱིས་དེའི་ལྟུང་བ་སྔ་མ་ལ་ནི་། ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་མགུ་བར་བྱ་བ་བྱིན་། ལྟུང་བ་བར་མ་འདི་ལ་ནི་། ཆོས་༄༢༦༤ཨ་༌༎ མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་མགུ་བར་བྱ་བ་བྱིན་ཏེ་། དེ་གཞི་ནས་མགུ་བར་བྱ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་མ་བཅབས་ཏེ་། དེས་ཡང་བཟླས་པའི་ལྟུང་བ་དེ་ཡང་ཤེས་། དེའི་ལྟུང་བ་བར་མ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་མགུ་བར་བྱ་བ་བྱིན་པ་དེ་ཡང་ཤེས་ནས་། དེས་དགེ་སློང་རྣམས་ལ་སྨྲས་པ་། ཚེ་དང་ལྡན་པ་དག་། བདག་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་མ་བཅབས་ཏེ་། བདག་གི་དེ་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་མགུ་བར་བྱ་བ་བྱིན་ཏེ་། བདག་གཞི་ནས་མགུ་བར་བྱ་བ་བྱེད་བཞིན་པ་ལས་། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་མ་བཅབས་ཏེ་། བདག་གིས་ཡང་བཟླས་པའི་ལྟུང་བ་དེ་ཡང་ཤེས་། བདག་གི་ལྟུང་བ་བར་མ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་མགུ་བར་བྱ་བ་བྱིན་པ་དེ་ཡང་ཤེས་ཀྱི་། ཚེ་དང་ལྡན་པ་དག་། བདག་གི་ལྟུང་བ་སྔ་མ་བར་མ་དེ་ལ་གཞི་ནས་མགུ་བར་བྱ་བ་དང་། ཡང་བཟླས་པའི་ལྟུང་བ་འདི་ལ་ཡང་གཞི་ནས་བསླང་སྟེ་མགུ་བར་བྱ་བ་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་༄༢༦༤བ་ལེགས་པར་སྩལ་དུ་གསོལ་། དགེ་སློང་དེ་རྣམས་ཀྱིས་དེའི་ལྟུང་བ་སྔ་མ་ལ་གཞི་ནས་མགུ་བར་བྱ་སྩལ་དུ་གསོལ་། བ་དང་། ཡང་བཟླས་པའི་ལྟུང་བ་འདི་ལ་གཞི་ནས་བསླང་སྟེ་མགུ་བར་བྱ་བ་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་བྱིན་ནོ་༎ ཤེས་པས་བཞི་ཡིན་པ་ཇི་ལྟ་བར་དྲན་པས་བཞི་དང་། ཡིད་ཀྱིས་བཞི་ཡང་དེ་བཞིན་ནོ་༎ སྤོ་བ་པོའི་གང་ཟག་དགེ་འདུན་ལྷག་མའི་ལྟུང་བ་བྱུང་བའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། གཞི་དག་པར་བྱས་ཏེ་འདུལ་བ་དང་། འགལ་བའི་ཉེས་བྱས་ཀྱི་ལྟུང་བ་བཤགས་ན༏་སྤོ་བ་སྤྱོད་པ་ཁོ་ན་ཡིན་ནོ་༎ སྤོ་བ་ཕྱེད་སྤྱད་པའི་གང་ཟག་དགེ་འདུན་ལྷག་མའི་ལྟུང་བ་བྱུང་བའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། གཞི་དག་པར་བྱ་སྟེ་། འདུལ་བ་དང་འགལ་བའི་ཉེས་བྱས་ཀྱི་ལྟུང་བ་བཤགས་ན་། དེ་སྤོ་བ་ཕྱེད་སྤྱད་པ་ཁོ་ན་ཡིན་ནོ་༎ སྤོ་བ་ཕལ་ཆེར་སྤྱད་པའི་གང་ཟག་དགེ་འདུན་ལྷག་མའི་ལྟུང་བ་བྱུང་བའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། གཞི་དག་པར་བྱས་ཏེ་འདུལ་བ་དང་འགལ་བའི་ཉེས་བྱས་ཀྱི་ལྟུང་བ་བཤགས་ན་། དེ་སྤོ་བ་ཕལ་ཆེར་སྤྱད་པ་ཁོ་ན་ཡིན་ནོ་༎ མགུ་པར་བྱ་བ་སྤྱོད་པའི་གང་ཟག་དགེ་འདུན་ལྷག་མའི་ལྟུང་བ་བྱུང་བའི་སྐབས་དེ་། དགེ་སློང་རྣམས་༄༢༦༥ཨ་༌༎ ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། གཞི་དག་པར་བྱས་ཏེ་འདུལ་བ་དང་འགལ་བའི་ཉེས་བྱས་ཀྱི་ལྟུང་བ་བཤགས་ན༏་དེ་མགུ་བར་བྱ་བ་སྤྱད་པ་ཁོ་ན་ཡིན་ནོ་༎ མགུ་བར་བྱ་བ་ཕྱེད་སྤྱད་པའི་གང་ཟག་དགེ་འདུན་ལྷག་མའི་ལྟུང་བ་བྱུང་བའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། གཞི་དག་པར་བྱས་ཏེ་འདུལ་བ་དང་འགལ་བའི་ཉེས་བྱས་ཀྱི་ལྟུང་བ་བཤགས་ན་། དེ་མགུ་བར་བྱ་བ་ཕྱེད་སྤྱད་པ་ཁོ་ན་ཡིན་ནོ་༎ མགུ་བར་བྱ་བ་ཕལ་ཆེར་སྤྱད་པའི་གང་ཟག་དགེ་འདུན་ལྷག་མའི་ལྟུང་བ་བྱུང་བའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། གཞི་དག་པར་བྱས་ཏེ་འདུལ་བ་དང་འགལ་བའི་ཉེས་བྱས་ཀྱི་ལྟུང་བ་བཤགས་ན་། དེ་མགུ་བར་བྱ་བ་ཕལ་ཆེར་སྤྱད་པ་ཁོ་ན་ཡིན་ནོ་༎ ཡང་། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བར་གྱུར་ཏེ་། ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པ་ཞག་གཅིག་བཅབས་། ལུས་ཀྱི་རེག་པ་ལས་གྱུར་པ་ཞག་གཉིས་བཅབས་། འཁྲིག་པ་དང་ལྡན་པ་སྨྲ་བ་ལས་གྱུར་པ་ཞག་གསུམ་བཅབས་། བསྙེན་བཀུར་བསྔགས་པ་ལས་གྱུར་པ་ཞག་བཞི་བཅབས་། སྨྱན་བྱེད་པ་ལས་གྱུར་པ་ཞག་ལྔ་བཅབས་། ཁང་པ་ལས་གྱུར་པ་ཞག་དྲུག་བཅབས་། ༄༢༦༥བ་ཁང་ཆེན་ལས་གྱུར་པ་ཞག་བདུན་བཅབས་། རྩ་བ་མེད་པ་ལས་གྱུར་པ་ཞག་བརྒྱད་བཅབས་། བག་ཙམ་ལས་གྱུར་པ་ཞག་དགུ་བཅབས་། དགེ་འདུན་གྱི་དབྱེན་བྱེད་པ་ལས་གྱུར་པ་ཞག་བཅུ་བཅབས་། དེའི་རྗེས་སུ་ཕྱོགས་པ་ལས་གྱུར་པ་ཞག་བཅུ་གཅིག་བཅབས་། ཁྱིམ་སུམ་འབྱིན་པ་ལས་གྱུར་བ་ཞག་བཅུ་གཉིས་བཅབས་། བཀའ་བློ་མི་བདེ་བ་ལས་གྱུར་པ་ཞག་བཅུ་གསུམ་བཅབས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང་། བཅོམ་ལྡན་འདས་ཀྱིས་བཀའ་སྩལ་པ་། ལྟུང་བ་དེ་རྣམས་ལས་ལྷག་པར་མི་བཟད་པ་། ལྷག་པར་ལྕི་བ་། མངོན་པར་ཞེན་པ་དྲག་པོས་བྱས་པ་གང་ཡིན་པ་དེའི་དབང་དུ་བྱས་ཏེ་། སྤོ་བ་དང་། གཞི་ནས་སྤོ་བ་དང་། གཞི་ནས་བསླང་བ་དང་། མགུ་བར་བྱ་བ་བྱིན་ཏེ་དབྱུང་པར་བྱའོ་༎ གང་ཟག་གི་གཞི་རྫོགས་སོ་༎༎ འདུལ་བ་གཞི་། བམ་པོ་དོན་གསུམ་པ་། གཞི་གསུམ་གྱི་བསྡུས་པའི་སྡོམ་ལ་། མངོན་དུ་སྨྲ་དང་དྲུག་དང་ནི་༎ མ་དག་པ་དང་གླེང་བ་དང་༎ ཆོས་མ་ཡིན་དང་ཤའཀྱ་དང་༎ ནད་པ་དང་ནི་རྩོད་པའོ་༎ སྤོ་བའི་གཞིའི་སྡོམ་ལ་། མངོན་དུ་སྨྲ་དང་འཆག་པ་དང་༎ སྟན་རྣམས་དང་ནི་ཁང་པ་དང་༎ ཐོ་གཅིག་ག-ཡོགས་པར་མི་གནས་དང་༎ རབ་ཏུ་མི་དབྱུང་མི་འགྲོ་ཞིང་༎ དགེ་སློང་མེད་པའི་གནས་པ་དང་༎ ཀུན་གྱི་འོག་ཏུ་སྦྱིན་བྱ་བའོ་༎ སངས་རྒྱས་བཅོམ་ལྡན་འདས་རྒྱལ་བུ་རྒྱལ་བྱེད་ཀྱི་ཚལ་མགོན་༄༢༦༦ཨ་༌༎ མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ་༎ དགེ་སློང་རྣམས་འདོད་ཆགས་དང་བྲལ་བ་མ་ཡིན་པས་། དགེ་འདུན་ལྷག་མའི་ལྟུང་བ་བྱུང་སྟེ་། འགྱོད་པ་སྐྱེས་ནས་བསམ་པ་། ད་ལྟར་བདག་ཅག་ལྟུང་བ་དང་བཅས་། འགྱོད་པ་དང་བཅས་། འཚེར་བ་དང་བཅས་། ཡིད་ལ་བཅབས་པ་དང་བཅས་། བྱ་བ་དང་བཅས་པ་སྟེ་། འདྲལ་བར་བྱེད་བ་། རྨ་འབྱིན་པར་བྱེད་པ་། འདྲེན་མར་བྱེད་པ་། ནག་ནོག་ཅན་དུ་བྱེད་པ་། ལྟུང་བའི་གཞི་ནས་མ་ལངས་པ་རྣམས་ཀྱིས་ཇི་ལྟར་རང་བཞིན་དུ་གནས་པའི་དགེ་སློང་རྣམས་ལས་མངོན་དུ་སྨྲ་བ་དང་། ཕྱག་དང་། ལྡང་བ་དང་། ཐལ་མོ་སྦྱར་བ་དང་། འདུད་པའི་ལས་ཀྱང་བདག་གིར་བྱ་། བྲམ་ཟེ་དང་། ཁྱིམ་བདག་དང་བ་ཅན་རྣམས་ལས་ཀྱང་། སྟོན་གྱི་ཐོག་མ་དང་། ལྟུང་བའི་ཐོག་མ་དང་། བསོད་སྙོམས་ཀྱི་ཐོག་མ་ཡོངས་སུ་ལོངས་སྤྱད་པ་བདེ་བ་ཡུན་ཐུང་བའི་ཕྱིར་དམྱལ་པ་དང་། དུད་འགྲོ་དང་། ཡི་དབ༹གས་རྣམས་སྡུག་བསྔལ་ཡུན་རིང་པོར་ཉམས་སུ་མྱོང་ཞིང་འཁྱམས་པར་འགྱུར་གྱི་། མ་ལ་བདག་ཅག་གིས་བསླབ་པ་ཕུལ་བ་འབབ་བོ་༎ སྙམ་ནས་དེ་དག་གིས་བསླབ་པ་ཕུལ་ནས་བབས་ཏེ་། རབ་ཏུ་འབྱུང་བར་འདོད་པའི་སྐྱེ་བོ་ལ་ཡང་། ཤེས་ལྡན་དག་། ཚངས་པར་སྤྱོད་པ་ནི་། སྤྱད་དཀའི་། ཁྱེད་རབ་ཏུ་འབྱུང་བ་ཐོང་ཞིག་ཅེས་སླུ་བར་བྱེད་བས་དེ་རྣམས་རབ་ཏུ་མ་བྱུང་ངོ་༎ རབ་ཏུ་མ་བྱུང་བས་དགེ་སློང་རྣམས་ཉུང་བར་གྱུར་། འགྲིབ་༄༢༦༦བ་པར་གྱུར་ཏེ་། དགེ་སློང་གི་དགེ་འདུན་ཉམས་པར་གྱུར་༎ བསྲབས་པར་གྱུར་ཏོ་༎ སངས་རྒྱས་བཅོམ་ལྡན་འདས་རྣམས་ནི་། མཁྱེན་བཞིན་དུ་རྨེད་པ་ཡིན་པས་། སངས་རྒྱས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་རྨས་པ་། ཀུན་དགའ་བོ་། རྒྱུ་གང་དང་རྐྱེན་གང་གིས་ན་ད་ལྟར་དགེ་སློང་ཉུང་བར་གྱུར་། འགྲིབ་པར་གྱུར་ཏེ་། དགེ་སློང་གི་དགེ་འདུན་ཉམས་པར་གྱུར་། བསྲབས་པར་གྱུར་། དེ་སྐབས་དེ་བཅོམ་ལྡན་འདས་ལ་རྒྱས་པར་གསོལ་བ་དང་། དེ་ནས་བཅོམ་ལྡན་འདས་འདི་སྙམ་དུ་དགོངས་ཏེ་། མ་ལ་ངས་དགེ་སློང་གི་དགེ་འདུན་ལྷག་མའི་ལྟུང་བ་བྱུང་བ་རྣམས་རྗེས་སུ་གཟུང་བ་བཅའ་བས་ལག་ནས་དྲང་བ་དང་འདྲ་བ་སྦྱིན་པར་བྱའོ་༎ སྙམ་དུ་དགོངས་ནས་། དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ་༎ བཞུགས་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་། དགེ་སློང་དག་། ངས་དགེ་འདུན་ལྷག་མའི་ལྟུང་བ་བྱུང་བ་རྣམས་འགྱོད་པ་སྐྱེས་ཏེ་བསླབ་པ་ཕུལ་ནས་བབས་སོ་༎ ཞེས་ཐོས་ཀྱི་། དེའི་ཕྱིར་ཁྱེད་ཀྱིས་བསྟན་པ་གནས་པར་བྱ་བའི་ཕྱིར་དང་། དགེ་སློང་གི་དགེ་འདུན་ལྷག་མའི་ལྟུང་བ་བྱུང་བ་དེ་རྣམས་ལ་སྙིང་བརྩེ་བའི་ཕྱིར་སྤོ་བ་དང་། གཞི་ནས་སྤོ་བ་དང་། གཞི་ནས་བསླང་བ་དང་། མགུ་བར་བྱ་བ་དང་། གཞི་ནས་བསླང་སྟེ་མགུ་བར་བྱ་བ་བྱིན་ལ་དབྱུང་བར་བྱའོ་༎ སྦྱིན་པ་ཡང་འདི་ལྟར་བྱ་སྟེ་། གནས་མལ་བཤམས་ལ་གནདའི་བརྡུངས་ཏེ་དྲིས་པའི་ཚིག་གིས་༄༢༦༧ཨ་༌༎ དགེ་སློང་རྣམས་ལ་ཡང་དག་པར་བསྒོ་ལ་། དགེ་འདུན་ཐམས་ཅད་དམ་། ཐ་མ་མེད་པ་དགེ་སློང་བཞིའི་ཚོགས་ཀྱིས་དཀྱིལ་འཁོར་པར་ཚོགས་ཤིང་འདུས་པར་གྱུར་པ་དང་། དགེ་འདུན་ལྷག་མའི་ལྟུང་བ་བྱུང་བའི་དགེ་སློང་དེས་། རྒན་རིམ་ཇི་ལྟ་བ་བཞིན་དུ་འདུད་པ་བྱས་ལ་། རྒན་རིམ་གྱི་མཐར་ཙོག་ཙོག་པོར་འདུག་སྟེ་། ཐལ་མོ་སྦྱར་བ་བཏུད་ལ་སྤོ་བ་གསོལ་བར་བྱའོ་༎ གསོལ་བ་ནི་། འདི་ལྟར་བྱ་སྟེ་། དགེ་འདུན་བཙུན་པ་རྣམས་གསན་དུ་གསོལ་། བདག་དགེ་སློང་མིང་འདི་ཞེས་བགྱི་བ་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་བའི་དགེ་འདུན་ལྷག་མའི་ལྟུང་བ་མང་པོ་འདི་རྣམས་བྱུང་བ་ཟླ་བ་ཕྱེད་བཅབས་ཏེ་། བདག་དགེ་སློང་མིང་འདི་ཞེས་བགྱི་བ་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་བའི་དགེ་འདུན་ལྷག་མའི་ལྟུང་བ་མང་པོ་འདི་རྣམས་བྱུང་བ་ཟླ་བ་ཕྱེད་བཅབས་པ་དགེ་འདུན་ལས་ཟླ་བ་ཕྱེད་ཀྱི་སྤོ་བ་གསོལ་ན་། དགེ་འདུན་བཙུན་པ་ཐུགས་བརྩེ་བ་ཅན་ཐུགས་བརྩེ་བས་ཉེ་བར་བཟུང་སྟེ་། བདག་དགེ་སློང་མིང་འདི་ཞེས་བགྱི་བ་ལ་ཆེད་དུ་བསམ་སྟེ་། ཁུ་བ་ཕྱུང་བ་ལས་གྱུར་བའི་དགེ་འདུན་ལྷག་མའི་ལྟུང་བ་མང་པོ་རྣམས་ཕྱུང་བ་ཟླ་བ་ཕྱེད་བཅབས་པ་ལ་ཟླ་བ་ཕྱེད་ཀྱི་སྤོ་བ་སྩལ་དུ་གསོལ་། དེ་སྐད་ལན་གཉིས་ལན་གསུམ་དུ་བརྗོད་པར་བྱའོ་༎ དེ་ནས་དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་༄༢༦༧བ་བཙུན་པ་རྣམས་གསན་དུ་གསོལ་། དགེ་སློང་མིང་འདི་ཞེས་བགྱི་བ་ལ་། ཆེད་དུ་བསམ་སྟེ་ཁུ་བ་ཕྱུང་པ་ལས་གྱུར་པའི་དགེ་འདུན་ལྷག་མའི་ལྟུང་བ་མང་པོ་བྱུང་བ་ཟླ་བ་ཕྱེད་བཅབས་ནས་། དགེ་སློང་མིང་འདི་ཞེས་བགྱི་བ་ལ་། ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་བའི་དགེ་འདུན་ལྷག་མའི་ལྟུང་བ་མང་པོ་འདི་རྣམས་བྱུང་བ་ཟླ་བ་ཕྱེད་བཅབས་པ་། དགེ་འདུན་ལས་ཟླ་བ་ཕྱེད་ཀྱི་སྤོ་བ་གསོལ་ན་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། དགེ་འདུན་གྱིས་དགེ་སློང་མིང་འདི་ཞེས་བགྱི་བ་ལ་། ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་མང་པོ་འདི་རྣམས་བྱུང་བ་ཟླ་བ་ཕྱེད་བཅབས་པ་ལ་ཟླ་བ་ཕྱེད་ཀྱི་སྤོ་བ་སྩོལ་བར་མཛད་དོ་༎ འདི་ནི་། གསོལ་བའོ་༎ ལས་བྱ་བ་ནི་། དགེ་འདུན་བཙུན་པ་རྣམས་གསན་དུ་གསོལ་། དགེ་སློང་མིང་འདི་ཞེས་བགྱི་བ་འདི་ལ་། ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་མང་པོ་བྱུང་བ་ཟླ་བ་ཕྱེད་བཅབས་ནས་། དགེ་སློང་མིང་འདི་ཞེས་བགྱི་བ་འདི་ལ་། ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་མང་པོ་འདི་རྣམས་བྱུང་བ་ཟླ་བ་ཕྱེད་བཅབས་པ་དགེ་འདུན་ལས་ཟླ་བ་ཕྱེད་ཀྱི་སྤོ་བ་གསོལ་ཏེ་། དེའི་སླད་དུ་དགེ་འདུན་གྱིས་དགེ་སློང་མིང་འདི་ཞེས་བགྱི་བ་ལ་། ཆེད་དུ་བསམ་སྟེ་ཁུ་བ་ཕྱུང་པ་ལས་གྱུར་བའི་དགེ་འདུན་ལྷག་མའི་ལྟུང་བ་མང་པོ་འདི་རྣམས་བྱུང་བ་ཟླ་བ་ཕྱེད་བཅབས་པ་ལ་༄༢༦༨ཨ་༌༎ ཟླ་བ་ཕྱེད་ཀྱི་སྤོ་བ་སྩོལ་བར་མཛད་ན་། ཚེ་དང་ལྡན་པ་གང་དག་།
 tena khalu samayena saṃbahulānāṃ upasthānaśālāyāṃ saṃniṣaṇṇānāṃ saṃnipatitānām ayam evaṃrūpo 'bhūd antarākathāsamudāhāraḥ;	དགེ་སློང་མིང་འདི་ཞེས་བགྱི་བ་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་མང་པོ་འདི་རྣམས་བྱུང་བ་ཟླ་བ་ཕྱེད་བཅབས་པ་ལ་། ཟླ་བ་ཕྱེད་ཀྱི་སྤོ་བ་སྩོལ་བར་མཛད་པར་བཟོད་པ་དེ་དག་ནི་། ཅང་མ་གསུངས་ཤིག་། གང་ཟག་མི་བཟོད་པ་དེ་དག་ནི་། གསུངས་ཤིག་། འདི་ནི་། ལས་བརྗོད་པ་དང་པོ་ཡིན་ཏེ་། དེ་བཞིན་དུ་ལས་བརྗོད་པ་གཉིས་པ་དང་གསུམ་པའི་བར་དུ་བརྗོད་པར་བྱའོ་༎ དགེ་འདུན་གྱིས་བཟོད་ཅིང་གནང་ནས་དགེ་འདུན་གྱིས་དགེ་སློང་མིང་འདི་ཞེས་བགྱི་བ་ལ་། ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་མང་པོ་འདི་རྣམས་བྱུང་བ་ཟླ་བ་ཕྱེད་བཅབས་པ་ལ་ཟླ་བ་ཕྱེད་ཀྱི་སྤོ་བ་སྩལ་ལགས་ཏེ༏་འདི་ལྟར་ཅང་མི་གསུང་བས་དེ་དེ་བཞིན་དུ་འཛིན་ཏོ་༎ བཅོམ་ལྡན་འདས་ཀྱིས་སྤོ་བ་དང་། གཞི་ནས་སྤོ་བ་སྦྱིན་པར་བྱའོ་༎ ཞེས་རྒྱས་པར་བཀའ་སྩལ་པ་དང་། དྲུག་སྡེའི་དགེ་སློང་སྤོ་བ་དང་མགུ་བར་བྱ་བ་སྤྱོད་པ་རྣམས་ཀྱིས་རང་བཞིན་དུ་གནས་པའི་དགེ་སློང་རྣམས་ལས་མངོན་དུ་སྨྲ་བ་དང་། ཕྱག་དང་། ལྡང་བ་དང་། ཐལ་མོ་སྦྱོར་བ་དང་། འདུད་པའི་ལས་བདག་གིར་བྱེད་པ་ལ་དོན་ཉུང་བའི་དགེ་སློང་རྣམས་སྨོད་པར་བྱེད་། གཞོགས་འཕྱས་བྱེད་། ཁ་ཟེར་བར་བྱེད་དེ་། དེ་ལྟར་སྤོ་བ་དང་། མགུ་བར་བྱ་བ་སྤྱོད་པ་རྣམས་ཀྱིས་རང་བཞིན་༄༢༦༨བ་དུ་གནས་པའི་དགེ་སློང་རྣམས་ལས་མངོན་དུ་སྨྲ་བ་དང་། ཕྱག་དང་། ལྡང་བ་དང་། ཐལ་མོ་སྦྱར་བ་དང་། འདུད་པའི་ལས་བདག་གིར་བྱེད་པ་ནི་། བཟང་པོ་མ་ཡིན་ཞིང་འཚམ་པ་མ་ཡིན་ནོ་༎ ཞེས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ངས་སྤོ་བ་དང་། མགུ་བར་བྱ་བ་སྤྱོད་པའི་དགེ་སློང་རྣམས་ཀྱི་ཀུན་ཏུ་སྤྱོད་པའི་ཆོས་བཅའ་བར་བྱ་སྟེ་། སྤོ་བ་དང་། མགུ་བར་བྱ་བ་སྤྱོད་པའི་དགེ་སློང་རྣམས་ཀྱིས་རང་བཞིན་དུ་གནས་པའི་དགེ་སློང་རྣམས་ལས་མངོན་དུ་སྨྲ་བ་དང་། ཕྱག་དང༏་ལྡང་བ་དང་། ཐལ་མོ་སྦྱོར་བ་དང་། འདུད་པའི་ལས་བདག་གིར་མི་བྱའོ་༎ སྟན་གཅིག་ལ་མ་ཡིན་། སྟན་མཉམ་པར་མ་ཡིན་ཏེ་། སྟན་ཆེས་དམའ་བ་བླངས་ཏེ་འདུག་པར་བྱའོ་༎ འཆག་སར་ལྷན་ཅིག་བཅག་པར་མི་བྱ་། མདུན་དུ་མ་ཡིན་ཏེ་། གལ་ཏེ་འཆག་སར་འཆག་ན་། གོམ་པ་བསྲིའོ་༎ བྲམ་ཟེ་དང་ཁྱིམ་བདག་གི་ཁྱིམ་དུ་འགྲོ་བར་མི་བྱའོ་༎ གལ་ཏེ་འགྲོ་ན་། ཕྱི་བཞིན་འབྲང་བའི་དགེ་སྦྱོང་གི་ཚུལ་དུ་བྱའོ་༎ སྟེང་ག-ཡོགས་གཅིག་ཏུ་གནས་པར་མི་བྱའོ་༎ རབ་ཏུ་དབྱུང་བར་མི་བྱ་། བསྙེན་པར་རྫོགས་པར་མི་བྱ་། གནས་མི་སྦྱིན་། དགེ་ཚུལ་མི་གཞག་། ལས་མི་བྱ་། ལས་བྱེད་པར་བསྐོ་བར་མི་བྱ་། དགེ་སློང་མ་རྣམས་ལ་གདམས་ངག་དཔོག་པར་མི་བྱ་། དགེ་སློང་མ་རྣམས་ཀྱི་གདམས་ངག་འབོགས་པར་བསྐོ་བར་མི་བྱ་། སྔོན་༄༢༦༩ཨ་༌༎ བསྐོས་པ་ཞིག་ཡིན་ན་ཡང་དགེ་སློང་མ་རྣམས་ལ་གདམས་ངག་དཔོག་པར་མི་བྱ་། དགེ་སློང་ལ་ཚུལ་ཁྲིམས་ཉམས་པ་དང་། ལྟ་བ་ཉམས་པ་དང་། སྤྱོད་པ་ཉམས་པ་དང་། འཚོ་བ་ཉམས་པས་གླེང་བར་མི་བྱ་། དྲན་པར་མི་བྱ་སྟེ་། འདིས་གདམས་ངག་དཔོག་པར་མི་བྱ་། གསོ་སྦྱོང་མ་ཡིན་། དགག་དབྱེ་མ་ཡིན་། གསོལ་བ་མ་ཡིན་། གསོལ་བ་དང་གཉིས་མ་ཡིན་ཏེ་། གསོལ་བ་དང་བཞིའི་ལས་མི་བྱའོ་༎ ནང་པར་སྔར་ལངས་ལ་སྒོ་དབྱེ་བར་བྱའོ་༎ མར་མེའི་སྡོང་བུ་བསལ་ལ་གཙུག་ལག་ཁང་ཆག་ཆག་གདབ་པར་བྱའོ་༎ ཕྱག་དར་བྱ་། བའི་ལྕི་བ་འཇམ་པོས་བྱུག་པར་བྱའོ་༎ ཆབ་ཀུང་ས་དང་སྣམ་ཕྱིས་ཕྱག་དར་བྱས་ལ་ས་དང་ལོ་མའམ་དུས་དང་མཐུན་པའི་ཆུ་བསིལ་བ་གཞག་པར་བྱའོ་༎ ཝ་ཁ་དག་བསལ་བར་བྱའོ་༎ དུས་ཤེས་པར་བྱ་སྟེ་། སྟན་གདིང་བར་བྱའོ་༎ བདུག་པ་དང་པོར་ཕོར་གཞག་པར་བྱའོ་༎ གལ་ཏེ་སྟོན་པའི་ཡོན་ཏན་བསྒྲག་པར་བྱ་བར་ནུས་ན་། བདག་ཉིད་ཀྱིས་བྱའོ་༎ གལ་ཏེ་མ་ནུས་ན་། འཆད་པ་པོ་ལ་གསོལ་བ་གདབ་པར་བྱའོ་༎ ཁ་ཟས་ཀྱི་ག-ཡོས་ལ་བརྟགས་ཏེ་ག-ཡོས་ཟིན་ན་། ཁང་པའི་སྟེང་དུ་འཛེགས་ཏེ་གནདའི་བརྡུང་པར་བྱའོ་༎ སོས་ཀ་ཚ་བའི་དུས་སུ་བསིལ་ཡབ་བླངས་ཏེ་དགེ་སློང་རྣམས་ལ་ག-ཡབ་པར་བྱའོ་༎ དེའི་འོག་ཏུ་བསྙེན་པར་རྫོགས་པ་ཐམས་ཅད་ཀྱི་ནི་ཐ་མ་། བསྙེན་པར་མ་རྫོགས་པ་རྣམས་ཀྱི་གོང་དུ་སྤྱོད་ལམ་ཞིག་བས་འདུག་༄༢༦༩བ་སྟེ་། དགེ་སློང་མ་ཡིན་པའི་འདུ་ཤེས་བཞག་ལ་ཟས་བཅའ་བར་བྱའོ་༎ ཟས་ཀྱི་བྱ་བ་བྱས་ནས་གནས་མལ་རྣམས་སྐྱབས་ཡོད་པར་བརྟུལ་བར་བྱའོ་༎ ལྷུང་བཟེད་ཀྱི་གཞི་ཡང་བྱི་དོར་བྱའོ་༎ དུས་ཤེས་པར་བྱས་ལ་དེ་བཞིན་གཤེགས་པའི་དབུ་སྐྲ་དང་། སེན་མོའི་མཆོད་རྟེན་རྣམས་བྱི་དོར་བྱའོ་༎ བའི་ལྕི་བ་འཇམ་པོས་བྱུག་པར་བྱའོ་༎ དགོངས་ཀའི་དུས་སུ་ཡང་གནས་མལ་བཤམ་པར་བྱའོ་༎ པོག་ཕོར་ཉེ་བར་གཞག་པར་བྱའོ་༎ སྟོན་པའི་ཡོན་ཏན་ཡང་དག་པར་བསྒྲག་པ་ཞེས་བྱ་བའི་བར་གོང་མ་བཞིན་དུ་བྱའོ་༎ དགེ་བསྐོས་རྣམས་ཇི་སྐད་བརྗོད་པ་བཞིན་དུ་དགེ་འདུན་བཙུན་པ་རྣམས་གསན་དུ་གསོལ་། དེང་དུ་ཟླ་བ་ཕྱེད་ཀྱི་ཚེས་བཅུ་ཡང་འདས་ལགས་སོ་༎ ཞེས་བྱ་བ་དེ་ལྟ་བུ་ལ་སོགས་པ་ཉི་མ་བརྗོད་པར་བྱའོ་༎ དེ་ནས་སྤོ་བ་བརྗོད་པར་བྱ་སྟེ་། དགེ་འདུན་བཙུན་པ་རྣམས་གསན་དུ་གསོལ་། བདག་དགེ་སློང་མིང་འདི་ཞེས་བགྱི་བ་ལ་། དགེ་འདུན་ལྷག་མའི་ལྟུང་བ་འདི་ལྟ་བུ་དང་། འདི་ལྟ་བུ་བྱུང་བ་དུས་འདི་ཙམ་ཞིག་ཏུ་བཅབས་པ་དང་། བདག་ལ་དགེ་འདུན་གྱིས་དུས་འདི་ཙམ་ཞིག་གི་སྤོ་བ་སྩལ་བ་དེ་ལས་། དུས་འདི་ཙམ་ཞིག་ནི་། བདག་གིས་སྤྱད་ལགས་ཏེ་། ལྷག་མ་ཡང་སྤྱད་པར་བགྱི་ན་། དགེ་འདུན་བཙུན་པ་རྣམས་ཀྱིས་བདག་ལ་སྤོ་བ་པོ་དང་མགུ་བར་བགྱི་བ་སྤྱོད་པ་ལགས་པར་གཟུང་དུ་གསོལ་། བཅོམ་ལྡན་འདས་ཀྱིས་སྤོ་བ་བརྗོད་པར་བྱའོ་༎ ཞེས་གསུངས་པ་དང་། གློ་བུར་དུ་འོངས་པ་རྣམས་ལ་མི་བརྗོད་པས་བཅོམ་ལྡན་འདས་༄༢༧༠ཨ་༌༎ ཀྱིས་བཀའ་སྩལ་པ་། གློ་བུར་དུ་འོངས་པ་རྣམས་ལ་བརྗོད་པར་བྱའོ་༎ བཅོམ་ལྡན་འདས་ཀྱིས་གློ་བུར་དུ་འོངས་པ་རྣམས་ལ་སྤོ་བར་བརྗོད་པར་བྱའོ་༎ ཞེས་གསུངས་པ་དང་། དགེ་སློང་གློ་བུར་བ་ཞིག་འོངས་ནས་། དེས་རེ་ཞིག་ལྷུང་བཟེད་དང་། ཆོས་གོས་ཀྱང་མཁོས་སུ་མ་ཕབ་པར་དེའི་མདུན་དུ་སྦོ་བ་བོ་འདུག་ནས་སྨྲས་པ་། ཚེ་དང་ལྡན་པ་དགོངས་སུ་གསོལ་། བདག་དགེ་སློང་མིང་འདི་ཞེས་བགྱི་བ་ལ་། དགེ་འདུན་ལྷག་མའི་ལྟུང་བ་བྱུང་བ་ཞེས་བྱ་བ་ནས་ཚེ་དང་ལྡན་པ་། བདག་ལ་སྤོ་བ་པོར་གཟུང་དུ་གསོལ་ཞེས་བྱ་བའི་བར་གོང་མ་བཞིན་དུའོ་༎ དེས་དེ་ལ་ཀུན་ནས་དཀྲིས་བས་སྨྲས་པ་། མི་གཏི་མུག་ཅན་སྤོ་བ་ཡང་མི་དགོས་། ཁྱོད་ཀྱང་མི་དགོས་ཀྱི་། ངའི་མདུན་དུ་མ་འདུག་པར་སོང་། དེ་ངོ་ཚ་བ་སྙིང་ལ་ཕོག་པས་ངོ་སྨད་ནས་སྤྱོད་ལམ་དལ་གྱིས་དགེ་སློང་དེའི་དྲུང་ནས་སོང་ངོ་༎ སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། གློ་བུར་དུ་འོངས་པའི་དགེ་སློང་གིས་ལྷུང་བཟེད་དང་ཆོས་གོས་མཁོས་སུ་མ་ཕབ་པར་བརྗོད་པར་མི་བྱའོ་༎ གཞན་ཡང་། རེ་རེ་ལ་ཡང་བརྗོད་པར་མི་བྱའོ་༎ འོན་ཀྱང་དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་ལའོ་༎ དགེ་འདུན་ཐམས་ཅད་ཚོགས་ནས་བཅོམ་ལྡན་འདས་ཀྱིས་བཀའ་སྩལ་པ་། གནདའི་བརྡུངས་པ་ན་ཇི་སྙེད་ཚོགས་བ་ལ་བརྗོད་པར་བྱའོ་༎ འདིས་དགེ་སློང་མེད་པའི་གཙུག་ལག་ཁང་དུ་འགྲོ་བར་མི་༄༢༧༠བ་བྱའོ་༎ གལ་ཏེ་སོང་ན་དེར་གནས་པར་མི་བྱའོ་༎ དགོངས་ཀར་དུས་ཇི་ལྟ་བ་བཞིན་དུ་ཆུ་དྲོན་པོའམ་། བསིལ་བས་དགེ་སློང་རྣམས་ཀྱི་རྐང་པ་བཀྲུ་བར་བྱའོ་༎ གལ་ཏེ་མི་འདོད་ན་། སྣུམ་གྱིས་བྱུག་བར་བྱའོ་༎ དེ་ནས་དྲན་བ་ཉེ་བར་བཞག་སྟེ་ལྡང་བའི་འདུ་ཤེས་ཀྱིས་ཉལ་བར་བྱའོ་༎ སྤོ་བ་དང་མགུ་བར་བྱ་བར་སྤྱོད་པའི་དགེ་སློང་རྣམས་ཀྱིས་ཀུན་ཏུ་སྤྱོད་པའི་ཆོས་ཇི་ལྟར་བཅས་པ་ཡང་དག་པར་བླངས་ཏེ་འཇུག་པར་མི་བྱེད་ན་། འགལ་ཚབས་ཅན་དུ་འགྱུར་རོ་༎ དགེ་སློང་རྣམས་ཀྱིས་དེ་ལ་གནས་ཁང་མ་བསྐོས་། རྙེད་པ་མ་བྱིན་པ་དང་། བཅོམ་ལྡན་འདས་ཀྱིས་བཀའ་སྩལ་པ་། ཐམས་ཅད་ཀྱི་འོག་ཏུ་དེའི་གནས་ཁང་བསྐོ་བར་བྱ་། ཐམས་ཅད་ཀྱི་འོག་ཏུ་རྙེད་པ་སྦྱིན་པར་བྱའོ་༎ སྡོམ་ལ་། དྲུག་ཅུ་དང་ནི་བརྒྱད་དག་དང་༎ ཉི་ཤུར་གང་ཟག་བྱ་བ་དང་༎ དགེ་འདུན་ལ་ནི་མགུ་སྤྱད་དང་༎ ཤ་འཁོན་ཅན་དང་འོང་བའོ་༎ དྲུག་སྡེའི་དགེ་སློང་སྤོ་བ་དང་མགུ་བར་བྱ་བ་སྤྱོད་པ་རྣམས་ཀྱིས་དགེ་སློང་རྣམས་ལ་སྤོ་བ་བྱིན་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང་། བཅོམ་ལྡན་འདས་ཀྱིས་བཀའ་སྩལ་པ་། སྤོས་བའི་དགེ་སློང་བཞིས་སྤོ་བ་སྦྱིན་པར་མི་བྱ་སྟེ་། སྤོས་པ་གསུམ་དང་རང་བཞིན་དུ་གནས་པ་གཅིག་གིས་མ་ཡིན་། སྤོས་པ་གཉིས་དང་རང་བཞིན་དུ་གནས་པ་གཉིས་ཀྱིས་མ་ཡིན་། སྤོས་པ་གཅིག་དང་རང་བཞིན་དུ་གནས་པ་གསུམ་གྱིས་མ་ཡིན་ཏེ་། འོན་ཀྱང་ཐམས་ཅད་ཡོངས་སུ་དག་པ་། ལྟ་བ་མཚུངས་པ་རྣམས་ཀྱིས་དགེ་སློང་ལ་སྤོ་བ་༄༢༧༡ཨ་༌༎ སྦྱིན་པར་བྱའོ་༎ སྤོས་པ་རྣམས་ཀྱིས་ཇི་ལྟ་བ་བཞིན་དུ་གཞི་ནས་སྤོ་བ་དང་། མགུ་བར་བྱ་བ་སྤྱོད་པ་དང་། མགུ་བར་བྱ་བ་སྤྱད་པ་དང་། བསླབ་པ་བྱིན་པ་རྣམས་ཀྱིས་ཀྱང་དེ་བཞིན་ནོ་༎ སྤོ་བ་ཇི་ལྟ་བ་བཞིན་དུ་གཞི་ནས་སྤོ་བ་དང་། གཞི་ནས་བསླང་སྟེ་སྤོ་བ་དང་། གཞི་ནས་མགུ་བར་བྱ་བ་དང་། གཞི་ནས་བསླང་སྟེ་མགུ་བར་བྱ་བ་ཡང་དེ་བཞིན་ནོ་༎ དྲུག་སྡེའི་དགེ་སློང་སྤོ་བ་དང་། མགུ་བར་བྱ་བ་སྤྱོད་པ་རྣམས་ཀྱིས་དགེ་སློང་རྣམས་འབྱིན་པར་བྱེད་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང་། བཅོམ་ལྡན་འདས་ཀྱིས་བཀའ་སྩལ་པ་། སྤོས་པ་ཉི་ཤུས་དགེ་སློང་དབྱུང་བར་མི་བྱ་སྟེ་། སྤོས་པ་བཅུ་དགུ་དང་རང་བཞིན་དུ་གནས་པ་གཅིག་གིས་མ་ཡིན་༎ སྤོས་པ་རྣམས་ཀྱིས་ཇི་ལྟ་བ་བཞིན་དུ་སྤོ་བ་སྤྱོད་པ་དང་། མགུ་བར་བྱ་བ་སྤྱོད་མ་ཡིན་པ་ནས་། དེ་བཞིན་དུ་རང་བཞིན་དུ་གནས་པ་བཅུ་དགུ་དང་སྤོས་པ་གཅིག་གིས་མ་ཡིན་ཞེས་བྱ་བའི་བར་དུའོ་། སྤོས་པ་རྣམས་ཀྱིས་ཇི་ལྟ་བ་བཞིན་དུ་སྤོ་བ་སྤྱོད་པ་དང་། མགུ་བར་བྱ་བ་སྤྱོད་པ་དང་། མགུ་བར་བྱ་བ་སྤྱད་པ་དང་། བསླབ་པ་བྱིན་པ་རྣམས་ཀྱིས་ཀྱང་དེ་བཞིན་ནོ་༎ དྲུག་སྡེའི་དགེ་སློང་སྤོ་བ་དང་། མགུ་བར་བྱ་བ་སྤྱོད་པ་རྣམས་ཀྱིས་དགེ་སློང་སྤོས་པ་རྣམས་ཀྱི་དྲུང་དུ་སྤོ་བ་སྤྱོད་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་གིས་སྤོས་པ་བཞིའི་དྲུང་དུ་སྤོ་བ་སྤྱད་པར་མི་བྱ་སྟེ་། སྤོས་༄༢༧༡བ་པ་གསུམ་པ་དང་རང་བཞིན་དུ་གནས་པ་གཅིག་ལ་མ་ཡི་། སྤོས་པ་གཉིས་དང་རང་བཞིན་དུག་ནས་པ་གཉིས་ལ་མ་ཡིན་། སྤོས་པ་གཅིག་དང་རང་བཞིན་དུ་གནས་པ་གསུམ་ལ་མ་ཡིན་ཏེ་། འོན་ཀྱང་ཐམས་ཅད་ཡོངས་སུ་དག་པ་། ལྟ་བ་མཚུངས་པ་རྣམས་ཀྱིས་དྲུང་དུ་སྤོ་བ་སྤྱོད་པར་བྱའོ་༎ སྤོས་པ་རྣམས་ལ་ཇི་ལྟ་བ་བཞིན་དུ་སྤོ་བ་སྤྱད་པ་དང་། མགུ་བར་བྱ་བ་སྤྱད་པ་དང་། མགུ་བར་བྱ་བ་སྤྱད་པ་དང་། བསླབ་པ་བྱིན་པ་རྣམས་ལ་ཡང་དེ་བཞིན་ནོ་༎ སྤོ་བ་ཇི་ལྟ་བ་བཞིན་དུ་གཞི་ནས་སྤོ་བ་དང་། གཞི་ནས་བསླང་སྟེ་སྤོ་བ་དང་། མགུ་བར་བྱ་བ་དང་། གཞི་ནས་མགུ་བར་བྱ་བ་དང་། གཞི་ནས་བསླང་སྟེ་མགུ་བར་བྱ་བ་ཡང་དེ་བཞིན་ནོ་༎ དྲུག་སྡེའི་དགེ་སློང་སྤོ་བ་དང་། མགུ་བར་བྱ་བ་སྤྱད་པ་རྣམས་གཙུག་ལག་ཁང་སྟོང་པ་ཞིག་ཏུ་དོང་ནས་སྤོ་བ་སྤྱད་པ་དེ་རྣམས་དགེ་སློང་དག་གིས་མཐོང་ནས་སྨྲས་པ་། ཚེ་དང་ལྡན་པ་དག་། གཙུག་ལག་ཁང་འདིར་ཅི་། ཁྱེད་ཅག་གནས་སམ་། དེ་རྣམས་ཀྱིས་སྨྲས་པ་། འདིར་བདག་ཅག་མི་གནས་ཏེ་། འོན་ཀྱང་སྤོ་བ་སྤྱོད་དོ་༎ དེ་རྣམས་ཀྱིས་སྨྲས་པ་། ཁྱེད་ཅག་ནི་། སྤོ་བ་སྤྱོད་པ་མ་ཡིན་ཏེ་། འོན་ཀྱང་འཆབ་པ་ཡིན་ནོ་༎ དེ་རྣམས་ཀྱིས་གནད་ལ་ཕབ་པས་ཅང་མི་སྨྲ་བར་འདུག་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁང་སྟོང་དུ་སྤོ་བ་སྤྱོད་པར་མི་བྱ་སྟེ་། གང་ན་དགེ་སློང་གཅིག་གམ་། གཉིས་སམ་། གསུམ་ཡོད་པར་ཡང་མ་ཡིན་ཏེ་། འོན་ཀྱང་གང་ན་ཡོངས་སུ་དག་༄༢༧༢ཨ་༌༎ པ་། ལྟ་བ་མཚུངས་པའི་དགེ་སློང་བཞི་གནས་པ་དེ་སྤོ་བ་སྤྱད་པར་བྱའོ་༎ སྤོ་བ་ཇི་ལྟ་བ་བཞིན་དུ་གཞི་ནས་སྤོ་བ་དང་། གཞི་ནས་བསླང་བ་དང་། མགུ་བར་བྱ་བ་དང་། གཞི་ནས་མགུ་བར་བྱ་བ་དང་། གཞི་ནས་བསླང་སྟེ་མགུ་བར་བྱ་བ་ཡང་དེ་བཞིན་ནོ་༎ སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ་། བཙུན་པ་། འདི་ལྟར་། དགེ་སློང་སྤོ་བ་དང་། མགུ་བར་བགྱི་བ་སྤྱོད་པ་རྣམས་ཀྱིས་དགེ་སློང་འཐབ་ཀྲོལ་བགྱིད་པ་། མཚང་འདྲུ་བར་བགྱིད་པ་། རྩོད་པར་བགྱིད་པ་། འགྱེད་པར་བགྱིད་པ་། རྩོད་པའི་གཞི་བགྱིད་པ་རྣམས་མཆི་ཞིང་། དེ་རྣམས་ངོ་ཚ་མ་མཆིས་པས་མཐོ་བཙམ་པའི་སླད་དུ་བདག་ཅག་ལ་གླེང་བར་བགྱིད་། དྲན་པར་བགྱིད་དོ་༎ ཞེས་ཐོས་ན་། དེ་རྣམས་ཀྱིས་དེ་དག་ལ་ཇི་ལྟར་བསྒྲུབ་པར་བགྱི་། བཅོམ་ལྡན་འདས་ཀྱིས་བཀའ་སྩལ་པ་། ཉེ་བར་འཁོར་། དགེ་སློང་སྤོ་བ་དང་། མགུ་བར་བྱ་བ་སྤྱོད་པ་རྣམས་ཀྱིས་འཐབ་ཀྲོལ་བྱེད་པའི་དགེ་སློང་རྣམས་འོང་བ་ཐོས་ན་། དགེ་སློང་གི་མདུན་དུ་སྤོ་བ་ཕྱིར་དབུལ་བར་བྱའོ་༎ དབུལ་བ་ནི་། འདི་ལྟར་བྱ་སྟེ་། འདུད་པ་བྱས་ལ་ཙོག་ཙོག་པོར་འདུག་སྟེ་ཐལ་མོ་སྦྱར་བ་བཏུད་ལ་ཚིག་འདི་སྐད་ཅེས་། ཚེ་དང་ལྡན་པ་དགོངས་སུ་གསོལ་། བདག་མིང་འདི་ཞེས་བགྱི་བ་ལ་། དགེ་འདུན་ལྷག་མའི་ལྟུང་བ་འདི་ལྟ་བུ་དང་། འདི་ལྟ་བུ་བྱུང་བ་དུས་འདི་སྲིད་ཅིག་ཏུ་བཅབས་པ་དང་། བདག་ལ་དགེ་འདུན་གྱིས་འདུས་འདི་ཙམ་གྱི་སྤོ་བ་སྩལ་ཏེ་། བདག་སྤོ་༄༢༧༢བ་བ་བགྱིད་པ་ལས་། དགེ་སློང་འཐབ་ཀྲོལ་བགྱིད་པ་། མཚང་འདྲུ་བར་བགྱིད་པ་། རྩོད་པར་བགྱིད་པ་། འགྱེད་པར་བགྱིད་པ་། རྩོད་པའི་གཞི་བགྱིད་པ་དེ་དག་མཆི་ཞིང་དེ་རྣམས་ངོ་ཚ་མེད་པས་མཐོ་བཙམ་པའི་ཕྱིར་བདག་ལ་གླེང་བར་བགྱིད་། དྲན་པར་བགྱིད་དོ་༎ ཞེས་ཐོས་ནས་། སྤོས་པའི་དགེ་སློང་བདག་མིང་འདི་ཞེས་བགྱི་བའི་སྤོ་བ་དེ་། ཚེ་དང་ལྡན་པའི་མདུན་དུ་ཕྱིར་དབུལ་བར་བགྱིའོ་༎ དུས་འདི་ཙམ་ནི་། བདག་གིས་སྤྱད་ལགས་སོ་༎ དུས་འདི་ཙམ་ནི་། སྤྱད་པར་བགྱི་སྟེ་། ཚེ་དང་ལྡན་པས་བདག་རང་བཞིན་དུ་གནས་པར་གཟུང་དུ་གསོལ་། དེ་ནས་ཡང་ཕས་ཀྱི་རྒོལ་བ་སོང་ཞིང་འཇིགས་པ་དང་བག་ཚ་བ་མེད་ནས་དེ་བཞིན་དུ་རང་བཞིན་དུ་གནས་པའི་དགེ་སློང་གི་མདུན་དུ་དེས་སྤོ་བ་བླང་བར་བྱའོ་༎ བླང་བ་ནི་། འདི་ལྟར་བྱ་སྟེ་། འདུད་པ་བྱས་ལ་ཙོག་ཙོག་པོར་འདུག་སྟེ་ཐལ་མོ་སྦྱར་བ་བཏུད་ནས་ཚིག་འདི་སྐད་ཅེས་། ཚེ་དང་ལྡན་པ་དགོངས་སུ་གསོལ་། བདག་དགེ་སློང་མིང་འདི་ཞེས་བགྱི་བ་ལ་། དགེ་འདུན་ལྷག་མའི་ལྟུང་བ་འདི་ལྟ་བུ་དང་། འདི་ལྟ་བུ་བྱུང་བ་དུས་འདི་སྲིད་ཅིག་ཏུ་བཅབས་པ་དང་། བདག་ལ་དགེ་འདུན་གྱིས་དུས་འདི་ཙམ་གྱི་སྤོ་བ་སྩལ་ཏེ་། བདག་སྤོ་བ་བགྱིད་པ་ལས་། དགེ་སློང་འཐབ་ཀྲོལ་བགྱིད་པ་། མཚང་འདྲུ་བར་བགྱིད་པ་། རྩོད་པར་བགྱིད་པ་། འགྱེད་པར་བགྱིད་པ་། རྩོད་པའི་གཞི་བགྱིད་པ་དག་མཆི་ཞིང་། དེ་རྣམས་ངོ་ཚ་བ་མེད་པས་མཐོ་བ་ཙམ་པའི་ཕྱིར་བདག་ལ་གླེང་པར་བགྱིད་། དྲན་པར་བགྱིད་དོ་༎ ཞེས་ཐོས་ནས་བདག་གི་སྤོ་བ་སྤྱད་པ་དེ་། དགེ་སློང་གི་། ༄༢༧༣ཨ་༌༎ མདུན་དུ་ཕྱིར་ཕུལ་བ་། བདག་དགེ་སློང་མིང་འདི་ཞེས་བགྱི་བའི་སྤོ་བ་དེ་། ཚེ་དང་ལྡན་པའི་མདུན་དུ་བླང་བར་བགྱི་སྟེ་། དུས་འདི་ཙམ་ནི་། བདག་གིས་སྤྱད་ལགས་སོ་༎ དུས་འདི་ཙམ་ནི་། བདག་གིས་སྤྱད་པར་བགྱི་ལགས་ཀྱི་། ཚེ་དང་ལྡན་པས་བདག་ལ་སྤོ་བ་ལགས་པར་གཟུང་དུ་གསོལ་༎ སྤོ་བ་ཇི་ལྟ་བ་བཞིན་དུ་གཞི་ནས་སྤོ་བ་དང་། གཞི་ནས་བསླང་སྟེ་སྤོ་བ་དང་། མགུ་བར་བྱ་བ་དང་། གཞི་ནས་མགུ་བར་བྱ་བ་དང་། གཞི་ནས་བསླང་སྟེ་མགུ་བར་བྱ་བ་ཡང་དེ་བཞིན་ནོ་༎ སྤོ་བའི་གཞི་རྫོགས་སོ་༎༎ གསོ་སྦྱོང་གཞག་པའི་གཞིའི་སྡོམ་ནི་། མ་དག་གསོ་སྦྱོང་དགེ་སློང་དང་། མོའུ་འགལ་གྱིས་ནི་ཉམས་པ་དང་༎ དེ་ནས་སྟོན་པས་སྨད་པ་དང་༎ དགེ་འདུན་གྱིས་བོར་གསོ་སྦྱོང་ངོ་༎ སྡོམ་གྱི་ཚིགས་སུ་བཅད་པ་འདི་ནི་། ཡུལ་ཙམ་པར་གསོ་སྦྱོང་གི་མདོ་རྒྱས་པར་གསུངས་ཏེ་། གསོ་སྦྱོང་གི་མདོ་དེ་ཡང་ལུང་བར་མ་ཡང་དག་པར་འགྲོ་བའི་ལེའུ་ལས་འབྱུང་ངོ་༎ སྡོམ་ནི་། གླེང་དང་དྲན་པ་ཉིད་དང་ནི་༎ སྐབས་དང་སྨྲར་ནི་མི་གཞུག་དང་༎ གདམས་པ་རབ་ཏུ་གཞག་པ་དང་༎ གསོ་སྦྱོང་དང་ནི་དགག་དབྱེའོ་༎ བཅོམ་ལྡན་འདས་ཀྱིས་དགེ་འདུན་གྱི་གནས་བརྟན་གྱིས་ཟླ་བ་ཕྱེད་ཕྱེད་ཀྱི་སོ་སོར་ཐར་པའི་མདོ་གདོན་པ་གདོན་པར་བྱའོ་༎ ཞེས་གསུངས་པས་། དགེ་བསྐོས་ཀྱིས་དགེ་འདུན་གྱི་གནས་བརྟན་གྱི་མདུན་དུ་འདུག་སྟེ་སྨྲས་པ་། གནས་བརྟན་། སོ་སོར་ཐར་པའི་མདོ་གདོན་པ་ཐོན་ཅིག་། དེས་སྨྲས་པ་། ཚེ་དང་ལྡན་༄༢༧༣བ་པ་། རེ་ཞིག་དགེ་སློང་གི་འཁོར་མ་དག་གོ་། འདི་ན་གནས་བརྟན་གྱིས་སུ་ཞིག་མ་དག་པར་གཟིགས་། རེ་ཞིག་ཁྱོད་ཉིད་ཡིན་ནོ་༎ གནས་བརྟན་གྱིས་བདག་ལ་ཇི་ལྟར་གཟིགས་། ལྷའི་མིག་གིས་སོ་། དེ་འདིར་དགེ་སློང་རྣམས་ཀྱིས་ལྷའི་མིག་གིས་མཐོང་ནས་གླེང་བར་བྱེད་། དྲན་པར་བྱེད་པ་ནི་། ཀྱི་ཧུད་བདག་མ་རུང་ངོ་༎ སྙམ་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ལྷའི་མིག་ནི་། ཐ་སྙད་དུ་བྱ་བ་མ་ཡིན་ཏེ་། དེ་ལྟ་བས་ན་། དགེ་སློང་གིས་ལྷའི་མིག་གིས་བལྟས་ཏེ་དགེ་སློང་ལ་གླེང་བ་དང་། དྲན་པར་མི་བྱའོ་༎ དགེ་སློང་གིས་ལྷའི་མིག་གིས་བལྟས་ཏེ་དགེ་སློང་ལ་གླེང་བ་དང་དྲན་པར་བྱེད་ན་། འགལ་ཚབས་ཅན་དུ་འགྱུར་རོ་༎ ལྷའི་མིག་གིས་ཇི་ལྟ་བར་ལྷའི་རྣ་བས་ཀྱང་དེ་བཞིན་ནོ་༎ ཡང་དགེ་བསྐོས་དེས་དགེ་འདུན་གྱི་གནས་བརྟན་གྱི་མདུན་དུ་འདུག་ནས་སྨྲས་པ་། གནས་བརྟན་། སོ་སོར་ཐར་པའི་མདོ་གདོན་པ་ཐོན་ཅིག་། དེས་སྨྲས་པ་། ཚེ་དང་ལྡན་པ་། རེ་ཞིག་དགེ་སློང་གི་འཁོར་མ་དག་གོ་། གནས་བརྟན་འདི་ན་མ་དག་པ་སུ་ཞིག་ལགས་། རེ་ཞིག་ཁྱོད་ཉིད་ཡིན་ནོ་༎ གནས་བརྟན་། ཁྱོད་ཀྱིས་དགེ་འདུན་གྱི་དབུས་སུ་བདག་གི་མགོར་གཏུན་ཤིང་གིས་བརྡེག་པ་ཇི་ག་སྲིད་ལགས་སམ་། ཨཨེ་མའོ་ཀྱི་ཧུད་ཁྱོད་ཀྱིས་བདག་ལ་ལྐོག་ཏུ་གླེང་དུ་ཆོག་། དེ་ཅང་མི་སྨྲ་བར་འདུག་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། ལྐོག་ཏུ་གླེང་བར་བྱ་སྟེ་། དགེ་འདུན་༄༢༧༤ཨ་༌༎ གྱི་དབུས་སུ་ནི་། མ་ཡིན་ནོ་༎ གལ་ཏེ་ལྐོག་ཏུ་གླེང་པ་ན་མི་དྲན་ཞེས་ཟེར་ན་། དྲན་པར་བྱའོ་༎ དྲན་པར་བྱས་པ་ལས་། གལ་ཏེ་ཁྲོ་བར་བྱེད་ན་། སྐབས་འབྱེད་དུ་གཞུག་གོ་། སྐབས་འབྱེད་དུ་བཅུག་པ་ལས་གཞན་ནས་གཞན་དུ་སྒྱུར་བར་བྱེད་ནས་། བཅོམ་ལྡན་འདས་ཀྱིས་བཀའ་སྩལ་པ་། སྨྲར་མི་གཞུག་གོ་། སྨྲར་མ་བཅུག་ཀྱང་དེ་བཞིན་དུ་གཞན་ནས་གཞན་དུ་བསྒྱུར་ནས་། བཅོམ་ལྡན་འདས་ཀྱིས་བཀའ་སྩལ་པ་། འདི་གདམས་ངག་དང་། གསོ་སྦྱོང་དང་། དགག་དབྱེ་གཞག་པར་བྱའོ་༎ ཆོས་མ་ཡིན་པའི་གཅིག་དང་ཆོས་ཀྱི་གཅིག་གསོ་སྦྱོང་གཞག་པ་དང་། ཆོས་མ་ཡིན་པའི་གཉིས་དང་ཆོས་ཀྱི་གཉིས་དང་། ཆོས་མ་ཡིན་པའི་གསུམ་དང་ཆོས་ཀྱི་གསུམ་དང་། ཆོས་མ་ཡིན་པའི་བཞི་དང་ཆོས་ཀྱི་བཞི་དང་། ཆོས་མ་ཡིན་པའི་ལྔ་དང་ཆོས་ཀྱི་ལྔ་དང་། ཆོས་མ་ཡིན་པའི་དྲུག་དང་ཆོས་ཀྱི་དྲུག་དང་། ཆོས་མ་ཡིན་པའི་བདུན་དང་ཆོས་ཀྱི་བདུན་དང་། ཆོས་མ་ཡིན་པའི་བརྒྱད་དང་ཆོས་ཀྱི་བརྒྱད་དང་། ཆོས་མ་ཡིན་པའི་དགུ་དང་ཆོས་ཀྱི་དགུ་དང་། ཆོས་མ་ཡིན་པའི་བཅུ་དང་ཆོས་ཀྱི་བཅུའི་གསོ་སྦྱོང་གཞག་པའོ་༎ ཆོས་མ་ཡིན་པའི་གཅིག་དང་ཆོས་ཀྱི་གཅིག་གི་གསོ་སྦྱོང་གཞག་པ་གང་ཞེ་ན་། གཞི་མེད་པའི་བྱས་པ་གསོ་སྦྱོང་གཞག་པ་ནི་། ཆོས་མ་ཡིན་པའི་གསོ་སྦྱོང་གཞག་པ་ཡིན་ནོ་༎ གཞི་དང་བཅས་པའི་བྱས་པས་གསོ་སྦྱོང་གཞག་པ་ནི་། ཆོས་ཀྱི་གསོ་སྦྱོང་གཞག་པ་ཡིན་ཏེ་། འདི་ནི་། ཆོས་མ་ཡིན་པའི་༄༢༧༤བ་གཅིག་དང་། ཆོས་ཀྱི་གསོ་སྦྱོང་གཞག་པ་གཅིག་ཡིན་ནོ་༎ ཆོས་མ་ཡིན་པའི་གཉིས་དང་ཆོས་ཀྱི་གཉིས་ཀྱི་གསོ་སྦྱོང་གཞག་པ་གང་ཞེ་ན་། གཞི་མེད་པའི་བྱས་པ་དང་། གཞི་མེད་པའི་མ་བྱས་པས་གསོ་སྦྱོང་གཞག་པ་ནི་། ཆོས་མ་ཡིན་པའི་གསོ་སྦྱོང་གཞག་པ་ཡིན་ནོ་། གཞི་དང་བཅས་པའི་བྱས་པ་དང་། གཞི་དང་བཅས་པའི་མ་བྱས་པས་གསོ་སྦྱོང་གཞག་པ་ནི་། ཆོས་ཀྱི་གསོ་སྦྱོང་གཞག་པ་ཡིན་ཏེ་། འདི་ནི་། ཆོས་མ་ཡིན་པའི་གཉིས་དང་། ཆོས་ཀྱི་གཉིས་ཀྱི་གསོ་སྦྱོང་གཞག་པ་ཡིན་ནོ་༎ ཆོས་མ་ཡིན་པའི་གསུམ་དང་ཆོས་ཀྱི་གསུམ་གྱི་གསོ་སྦྱོང་གཞག་པ་གང་ཞེ་ན་། གཞི་མེད་པའི་བྱས་པ་དང་། གཞི་མེད་པའི་མ་བྱས་པ་དང་། གཞི་མེད་པའི་བྱས་པ་དང་མ་བྱས་པས་གསོ་སྦྱོང་གཞག་པ་ནི་། ཆོས་མ་ཡིན་པའི་གསོ་སྦྱོང་གཞག་པ་ཡིན་ནོ་༎ གཞི་དང་བཅས་པའི་བྱས་པ་དང་། གཞི་དང་བཅས་པའི་མ་བྱས་པ་དང་། གཞི་དང་བཅས་པའི་བྱས་པ་དང་མ་བྱས་པས་གསོ་སྦྱོང་གཞག་པ་ནི་། ཆོས་ཀྱི་གསོ་སྦྱོང་གཞག་པ་ཡིན་ཏེ་། འདི་ནི་། ཆོས་མ་ཡིན་པའི་གསུམ་དང་ཆོས་ཀྱི་གསུམ་གྱི་གསོ་སྦྱོང་གཞག་པ་ཡིན་ནོ་༎ ཆོས་མ་ཡིན་པའི་བཞི་དང་ཆོས་ཀྱི་བཞིའི་གསོ་སྦྱོང་གཞག་པ་གང་ཞེ་ན་། གཞི་མེད་པའི་ཚུལ་ཁྲིམས་ཉམས་པ་དང་། ལྟ་བ་ཉམས་པ་དང་། སྤྱོད་པ་ཉམས་པ་དང་། འཚོ་པ་ཉམས་པས་གསོ་སྦྱོང་གཞག་པ་ནི་། ཆོས་མ་ཡིན་པའི་གསོ་སྦྱོང་གཞག་པ་ཡིན་ནོ་༎ གཞི་དང་བཅས་པའི་ཚུལ་ཁྲིམས་ཉམས་པ་དང་། ལྟ་བ་ཉམས་པ་དང་། སྤྱོད་པ་ཉམས་པ་དང་། ༄༢༧༥ཨ་༌༎ འཚོ་བ་ཉམས་པས་གསོ་སྦྱོང་གཞག་པ་ནི་། ཆོས་ཀྱི་གསོ་སྦྱོང་གཞག་པ་ཡིན་ཏེ་། འདི་ནི་། ཆོས་མ་ཡིན་པའི་བཞི་དང་ཆོས་ཀྱི་བཞིའི་གསོ་སྦྱོང་གཞག་པ་ཡིན་ནོ་༎ ཆོས་མ་ཡིན་པའི་ལྔ་དང་ཆོས་ཀྱི་ལྔའི་གསོ་སྦྱོང་གཞག་པ་གང་ཞེ་ན་། གཞི་མེད་པའི་ཕས་ཕམ་པ་དང་། དགེ་འདུན་ལྷག་མ་དང་། ལྟུང་བྱེད་དང་། སོ་སོར་བཤགས་པ་དང་། ཉེས་བྱས་ཀྱིས་གསོ་སྦྱོང་གཞག་པ་ནི་། ཆོས་མ་ཡིན་པའི་གསོ་སྦྱོང་གཞག་པ་ཡིན་ནོ་༎ གཞི་དང་བཅས་པའི་ཕས་ཕམ་པ་དང་། དགེ་འདུན་ལྷག་མ་དང་། ལྟུང་བྱེད་དང་། སོ་སོར་བཤགས་པ་དང་། ཉེས་བྱས་ཀྱིས་གསོ་སྦྱོང་གཞག་པ་ནི་། ཆོས་ཀྱི་གསོ་སྦྱོང་གཞག་པ་ཡིན་ཏེ་། འདི་ནི་། ཆོས་མ་ཡིན་པའི་ལྔ་དང་། ཆོས་ཀྱི་ལྔའི་གསོ་སྦྱོང་གཞག་པ་ཡིན་ནོ་༎ ཆོས་མ་ཡིན་པའི་དྲུག་དང་ཆོས་ཀྱི་དྲུག་གི་གསོ་སྦྱོང་གཞག་པ་གང་ཞེ་ན་། གཞི་མེད་པའི་བྱས་པ་དང་། གཞི་མེད་པའི་མ་བྱས་པ་དང་། གཞི་མེད་པའི་བྱས་པ་དང་མ་བྱས་པ་དང་། གཞི་མེད་པའི་ལྷག་མ་དང་བཅས་པ་བྱས་པ་དང་། གཞི་མེད་པའི་ལྷག་མ་དང་བཅས་པ་མ་བྱས་པ་དང་། གཞི་མེད་པའི་ལྷག་མ་དང་བཅས་པ་བྱས་པ་དང་མ་བྱས་པས་གསོ་སྦྱོང་གཞག་པ་ནི་། ཆོས་མ་ཡིན་པའི་གསོ་སྦྱོང་གཞག་པ་ཡིན་ནོ་༎ གཞི་དང་བཅས་པའི་བྱས་པ་དང་། གཞི་དང་བཅས་པའི་མ་བྱས་པ་དང་། གཞི་དང་བཅས་པའི་མ་བྱས་པ་དང་མ་བྱས་པ་དང་། གཞི་དང་བཅས་པའི་ལྷག་མ་དང་བཅས་པ་བྱས་པ་དང་། གཞི་དང་བཅས་༄༢༧༥བ་པའི་ལྷག་མ་དང་བཅས་པ་མ་བྱས་པ་དང་། གཞི་དང་བཅས་པའི་ལྷག་མ་དང་བཅས་པ་བྱས་པ་དང་མ་བྱས་པས་གསོ་སྦྱོང་གཞག་པ་ནི་། ཆོས་ཀྱི་གསོ་སྦྱོང་གཞག་པ་སྟེ་། འདི་དག་ནི་། ཆོས་མ་ཡིན་པ་དྲུག་དང་ཆོས་ཀྱི་དྲུག་གི་གསོ་སྦྱོང་གཞག་པ་ཡིན་ནོ་༎ ཆོས་མ་ཡིན་པའི་བདུན་དང་ཆོས་ཀྱི་བདུན་གྱི་གསོ་སྦྱོང་གཞག་པ་གང་ཞེ་ན་། གཞི་མེད་པའི་ཚུལ་ཁྲིམས་ཉམས་པ་དང་། ལྟ་བ་ཉམས་པ་དང་། སྤྱོད་པ་ཉམས་པ་དང་། འཚོ་བ་ཉམས་པ་དང་། གཞི་མེད་པའི་མཐོང་བ་དང་། ཐོས་པ་དང་། དོགས་པས་གསོ་སྦྱོང་གཞག་པ་ནི་། ཆོས་མ་ཡིན་པའི་གསོ་སྦྱོང་གཞག་པ་ཡིན་ནོ་༎ གཞི་དང་བཅས་པའི་ཚུལ་ཁྲིམས་ཉམས་པ་དང་། ལྟ་བ་ཉམས་པ་དང་། སྤྱོད་པ་ཉམས་པ་དང་། འཚོ་བ་ཉམས་པ་དང་། གཞི་དང་བཅས་པའི་མཐོང་བ་དང་། ཐོས་པ་དང་། དོགས་པས་གསོ་སྦྱོང་གཞག་པ་ནི་། ཆོས་ཀྱི་གསོ་སྦྱོང་གཞག་པ་ཡིན་ཏེ་། འདི་དག་ནི་། ཆོས་མ་ཡིན་པའི་བདུན་དང་ཆོས་ཀྱི་བདུན་གྱི་གསོ་སྦྱོང་གཞག་པ་ཡིན་ནོ་༎ ཆོས་མ་ཡིན་པའི་བརྒྱད་དང་ཆོས་ཀྱི་བརྒྱད་ཀྱི་གསོ་སྦྱོང་གཞག་པ་གང་ཞེ་ན་། གཞི་མེད་པའི་ཕས་ཕམ་པ་དང་། དགེ་འདུན་ལྷག་མ་དང་། ལྟུང་བྱེད་དང་། སོ་སོར་བཤགས་པ་དང་། ཉེས་བཅས་དང་། གཞི་མེད་པའི་མཐོང་བ་དང་། ཐོས་པ་དང་། དོགས་པས་གསོ་སྦྱོང་གཞག་པ་ནི་། ཆོས་མ་ཡིན་པའི་གསོ་སྦྱོང་གཞག་པ་ཡིན་ནོ་༎ གཞི་དང་བཅས་པའི་ཕས་ཕམ་པ་དང་། དགེ་འདུན་ལྷག་མ་དང་། ལྟུང་བྱེད་དང་། སོ་སོར་བཤགས་པ་དང་། ཉེས་བྱས་༄༢༧༦ཨ་༌༎ དང་། གཞི་དང་བཅས་པའི་མཐོང་བ་དང་། ཐོས་པ་དང་། དོགས་པས་གསོ་སྦྱོང་གཞག་པ་ནི་། ཆོས་ཀྱི་གསོ་སྦྱོང་གཞག་པ་ཡིན་ཏེ་། འདི་དག་ནི་། ཆོས་མ་ཡིན་པའི་བརྒྱད་དང་ཆོས་ཀྱི་བརྒྱད་ཀྱི་གསོ་སྦྱོང་གཞག་པ་ཡིན་ནོ་༎ ཆོས་མ་ཡིན་པའི་དགུ་དང་ཆོས་ཀྱི་དགུའི་གསོ་སྦྱོང་གཞག་པ་གང་ཞེ་ན་། གཞི་མེད་པའི་བྱས་པ་དང་། གཞི་མེད་པའི་མ་བྱས་པ་དང་། གཞི་མེད་པའི་བྱས་པ་དང་མ་བྱས་པ་དང་། གཞི་མེད་པའི་ལྷག་མ་དང་བཅས་པ་བྱས་པ་དང་། གཞི་མེད་པའི་ལྷག་མ་དང་བཅས་པ་མ་བྱས་པ་དང་། གཞི་མེད་པའི་ལྷག་མ་དང་བཅས་པ་བྱས་པ་དང་མ་བྱས་པ་དང་། གཞི་མེད་པའི་ལྷག་མ་མེད་པ་བྱས་པ་དང་། གཞི་མེད་པའི་ལྷག་མ་མེད་པ་མ་བྱས་པ་དང་། གཞི་མེད་པའི་ལྷག་མ་མེད་པ་བྱས་པ་དང་མ་བྱས་པས་གསོ་སྦྱོང་གཞག་པ་ནི་། ཆོས་མ་ཡིན་པའི་གསོ་སྦྱོང་གཞག་པ་ཡིན་ནོ་༎ གཞི་དང་བཅས་པའི་བྱས་པ་དང་། གཞི་དང་བཅས་པའི་མ་བྱས་པ་དང་། གཞི་དང་བཅས་པའི་བྱས་པ་དང་མ་བྱས་པ་དང་། གཞི་དང་བཅས་པའི་ལྷག་མ་དང་བཅས་པ་བྱས་པ་དང་། གཞི་དང་བཅས་པའི་ལྷག་མ་དང་བཅས་པ་མ་བྱས་པ་དང་། གཞི་དང་བཅས་པའི་ལྷག་མ་དང་བཅས་པ་དང་མ་བྱས་པ་དང་། གཞི་དང་བཅས་པའི་ལྷག་མ་མེད་པ་བྱས་པ་དང་། གཞི་དང་བཅས་པའི་ལྷག་མ་མེད་པ་མ་བྱས་པ་དང་། གཞི་དང་བཅས་པའི་ལྷག་མ་མེད་པ་བྱས་པ་དང་མ་བྱས་པས་གསོ་སྦྱོང་གཞག་པ་ནི་། ཆོས་ཀྱི་༄༢༧༦བ་གསོ་སྦྱོང་གཞག་པ་ཡིན་ཏེ་། འདི་དག་ནི་། ཆོས་མ་ཡིན་པའི་དགུ་དང་ཆོས་ཀྱི་དགུའི་གསོ་སྦྱོང་གཞག་པ་ཡིན་ནོ་༎ ཆོས་མ་ཡིན་པའི་བཅུ་དང་ཆོས་ཀྱི་བཅུའི་གསོ་སྦྱོང་གཞག་པ་གང་ཞེ་ན་། ཕས་ཕམ་པ་མ་ཡིན་། ཕས་ཕམ་པའི་གཏམ་གྱི་གླེང་གཞི་མ་ཡིན་། བསླབ་པ་སྤོང་བ་མ་ཡིན་། བསླབ་པ་སྤོང་བའི་གཏམ་གྱི་གླེང་གཞི་མ་ཡིན་། དགེ་འདུན་སྤོང་བ་མ་ཡིན་། དགེ་འདུན་སྤོང་བའི་གཏམ་གྱི་གླེང་གཞི་མ་ཡིན་། ཚུལ་ཁྲིམས་ཉམས་པ་མ་ཡིན་། ལྟ་བ་ཉམས་པ་མ་ཡིན་། སྤྱོད་པ་ཉམས་པ་མ་ཡིན་། འཚོ་བ་ཉམས་པ་མ་ཡིན་ནོ་༎ ཕས་ཕམ་པ་མ་ཡིན་པ་ཇི་ལྟ་བུ་ཞེ་ན་། དགེ་སློང་གིས་རྣམ་པ་གང་དག་དང་། རྟགས་གང་དག་དང་། མཚན་མ་གང་དག་གིས་ཕས་ཕམ་པའི་ལྟུང་བ་བྱུང་བར་འགྱུར་བའི་རྣམ་པ་དེ་དག་གིས་དེ་ལ་ཕས་ཕམ་པའི་ལྟུང་བ་བྱུང་བར་མ་མཐོང་ཞིང་། རྟགས་དེ་དག་གིས་མ་ཡིན་། མཚན་མ་དེ་དག་གིས་མ་ཡིན་ལ་། དེས་མ་མཐོང་བ་དང་། མ་ཐོས་པ་དང་། མི་དོགས་པས་གསོ་སྦྱོང་གཞག་པ་ནི་། ཆོས་མ་ཡིན་པའི་གསོ་སྦྱོང་གཞག་པ་ཡིན་ཏེ་། དེ་ལྟ་བུ་ནི་། ཕས་ཕམ་པ་མ་ཡིན་པའོ་༎ ཕས་ཕམ་པའི་གཏམ་གྱི་གླེང་གཞི་མ་ཡིན་པ་ཇི་ལྟ་བུ་ཞེ་ན་། འདི་ལྟ་སྟེ་། དགེ་སློང་རབ་ཏུ་མང་པོ་ཚོགས་ཤིང་འདུས་ལ་། གཏམ་སྨྲ་བ་དེ་ཡང་དེ་ལས་བྱུང་བ་མ་ཡིན་། དེ་གླེང་བའི་སྐབས་ལ་བབ་པ་མ་ཡིན་ཞིང་། དགེ་སློང་དེ་རྣམས་ཀྱང་སྟན་ལས་ལངས་ནས་སོ་སོར་དོང་བ་དང་། དེས་མ་མཐོང་བ་དང་། མ་ཐོས་པ་དང་། མི་དོགས་པས་གསོ་སྦྱོང་གཞག་པ་ནི་། ཆོས་མ་ཡིན་པའི་གསོ་སྦྱོང་༄༢༧༧ཨ་༌༎ གཞག་པ་ཡིན་ཏེ་། དེ་ལྟ་བུ་ནི་། ཕས་ཕམ་པའི་གཏམ་གྱི་གླེང་གཞི་མ་ཡིན་པའོ་༎ བསླབ་པ་སྤོང་བ་མ་ཡིན་པ་ཇི་ལྟ་བུ་ཞེ་ན་། དགེ་སློང་གིས་རྣམ་པ་གང་དག་དང་། རྟགས་གང་དག་དང་། མཚན་མ་གང་དག་གིས་བསླབ་པ་སྤོང་བར་བྱེད་པའི་རྣམ་པ་དེ་དག་གིས་དེ་བསླབ་པ་སྤོང་བར་མ་མཐོང་ཞིང་། རྟགས་དེ་དག་གིས་མ་ཡིན་། མཚན་མ་དེ་དག་གིས་མ་ཡིན་ལ་། དེས་མ་མཐོང་བ་དང་། མ་ཐོས་པ་དང་། མི་དོགས་པས་གསོ་སྦྱོང་གཞག་པ་ནི་། ཆོས་མ་ཡིན་པའི་གསོ་སྦྱོང་གཞག་པ་ཡིན་ཏེ་། དེ་ལྟ་བུ་ནི་། བསླབ་པ་སྤོང་བ་མ་ཡིན་པའོ་༎ བསླབ་པ་སྤོང་བའི་གཏམ་གྱི་གླེང་གཞི་མ་ཡིན་པ་ཇི་ལྟ་བུ་ཞེ་ན་། འདི་ལྟ་སྟེ་། དགེ་སློང་རབ་ཏུ་མང་པོ་ཚོགས་ཤིང་འདུས་ལ་། གཏམ་སྨྲ་བ་དེ་ཡང་དེ་ལས་བྱུང་བ་མ་ཡིན་། དེ་གླེང་བའི་སྐབས་ལ་བབ་པ་མ་ཡིན་ཞིང་། དགེ་སློང་དེ་རྣམས་ཀྱང་སྟན་ལས་ལངས་ནས་སོ་སོར་དོང་བ་དང་། དེས་མ་མཐོང་བ་དང་། མ་ཐོས་པ་དང་། མི་དོགས་པས་གསོ་སྦྱོང་གཞག་པ་ནི་། ཆོས་མ་ཡིན་པའི་གསོ་སྦྱོང་གཞག་པ་ཡིན་ཏེ་། དེ་ལྟ་བུ་ནི་། བསླབ་པ་སྤོང་བའི་གཏམ་གྱི་གླེང་གཞི་མ་ཡིན་པའོ་༎ དགེ་འདུན་སྤོང་བ་མ་ཡིན་པ་ཇི་ལྟ་བུ་ཞེ་ན་། དགེ་སློང་གིས་རྣམ་པ་གང་དག་དང་། རྟགས་གང་དག་དང་། མཚན་མ་གང་དག་གིས་དགེ་འདུན་སྤོང་བར་བྱེད་པའི་རྣམ་བ་དེ་དག་གིས་དགེ་འདུན་སྤོང་བར་བྱེད་པར་མ་མཐོང་ཞིང་། རྟགས་དེ་དག་གིས་མ་ཡིན་། མཚན་མ་དེ་དག་གིས་མ་ཡིན་ལ་། དེས་མ་མཐོང་བ་དང་། མ་ཐོས་པ་དང་། མི་༄༢༧༧བ་དོགས་པས་གསོ་སྦྱོང་གཞག་པ་ནི་། ཆོས་མ་ཡིན་པའི་གསོ་སྦྱོང་གཞག་པ་ཡིན་ཏེ་། དེ་ལྟ་བུ་ནི་། དགེ་འདུན་སྤོང་བ་མ་ཡིན་པའོ་༎ དགེ་འདུན་སྤོང་བའི་གཏམ་གྱི་གླེང་གཞི་མ་ཡིན་པ་ཇི་ལྟ་བུ་ཞེ་ན་། འདི་ལྟ་སྟེ་། དགེ་སློང་རབ་ཏུ་མང་པོ་ཚོགས་ཤིང་འདུས་ལ་། གཏམ་སྨྲ་བ་དེ་ཡང་དེ་ལས་བྱུང་བ་མ་ཡིན་ཏེ་། དེ་གླེང་བའི་སྐབས་ལ་བབ་པ་མ་ཡིན་ཞིང་། དགེ་སློང་དེ་རྣམས་ཀྱང་སྟན་ལས་ལངས་ནས་སོ་སོར་དོང་བ་དང་། དེས་མ་མཐོང་བ་དང་། མ་ཐོས་པ་དང་། མི་དོགས་པས་གསོ་སྦྱོང་གཞག་པ་ནི་། ཆོས་མ་ཡིན་པའི་གསོ་སྦྱོང་གཞག་པ་ཡིན་ཏེ་། དེ་ལྟ་བུ་ནི་། དགེ་འདུན་སྤོང་བའི་གཏམ་གྱི་གླེང་གཞི་མ་ཡིན་པའོ་༎ ཚུལ་ཁྲིམས་ཉམས་པ་མ་ཡིན་པ་ཇི་ལྟ་བུ་ཞེ་ན་། ཕས་ཕམ་པ་བཞི་རྣམས་ལས་། གང་ཡང་རུང་བའི་ལྟུང་བ་མ་བྱུང་བར་དགེ་སློང་དེ་ལ་མ་མཐོང་བ་དང་། མ་ཐོས་པ་དང་། མི་དོགས་པས་གསོ་སྦྱོང་གཞག་པ་ནི་། ཆོས་མ་ཡིན་པའི་གསོ་སྦྱོང་གཞག་པ་ཡིན་ཏེ་། དེ་ལྟ་བུ་ནི་། ཚུལ་ཁྲིམས་ཉམས་པ་མ་ཡིན་པའོ་༎ ལྟ་བ་ཉམས་པ་མ་ཡིན་པ་ཇི་ལྟ་བུ་ཞེ་ན་། ལྟ་བའི་རྣམ་པ་དྲུག་ཅུ་རྩ་གཉིས་ལས་། གང་ཡང་རུང་བའི་ལྟ་བར་མངོན་པར་མ་ཞེན་པར་དགེ་སློང་དེ་ལ་མ་མཐོང་བ་དང་། མ་ཐོས་པ་དང་། མི་དོགས་པས་གསོ་སྦྱོང་གཞག་པ་ནི་། ཆོས་མ་ཡིན་པའི་གསོ་སྦྱོང་གཞག་པ་ཡིན་ཏེ་། དེ་ལྟ་བུ་ནི་། ལྟ་བ་ཉམས་པ་མ་ཡིན་པའོ་༎ སྤྱོད་པ་ཉམས་པ་མ་ཡིན་པ་ཇི་ལྟ་བུ་ཞེ་ན་། བསླབ་པའི་གཞི་རྗེས་སུ་མཐུན་ཞིང་འཚམ་པའི་ཚིག་གི་ལམ་དག་གིས་སྨྲས་ན་། ཡང་དག་པར་སྒྲུབ་པ་དེ་ལ་དགེ་སློང་གིས་༄༢༧༨ཨ་༌༎ མ་མཐོང་བ་དང་། མ་ཐོས་པ་དང་། མི་དོགས་པས་གསོ་སྦྱོང་གཞག་པ་ནི་། ཆོས་མ་ཡིན་པའི་གསོ་སྦྱོང་གཞག་པ་ཡིན་ཏེ་། དེ་ལྟ་བུ་ནི་། སྤྱོད་པ་ཉམས་པ་མ་ཡིན་པའོ་༎ འཚོ་བ་ཉམས་པ་མ་ཡིན་པ་ཇི་ལྟ་བུ་ཞེ་ན་། དེའི་འཚོ་བ་ཡོངས་སུ་དག་པ་ཡིན་ན་། དེ་ལ་དགེ་སློང་གིས་མ་མཐོང་བ་དང་། མ་ཐོས་པ་དང་། མི་དོགས་པས་གསོ་སྦྱོང་གཞག་པ་ནི་། ཆོས་མ་ཡིན་པའི་གསོ་སྦྱོང་གཞག་པ་ཡིན་ཏེ་། དེ་ལྟ་བུ་ནི་། འཚོ་བ་ཉམས་པ་མ་ཡིན་པའོ་༎ དཀར་པོའི་ཕྱོགས་ལ་ཕས་ཕམ་པ་ཡིན་པ་དང་། ཕས་ཕམ་པའི་གཏམ་གྱི་གླེང་གཞི་ཡིན་པ་དང་། བསླབ་པ་སྤོང་བ་ཡིན་པ་དང་། བསླབ་པ་སྤོང་བའི་གཏམ་གྱི་གླེང་གཞི་ཡིན་པ་དང་། དགེ་འདུན་སྤོང་བ་ཡིན་པ་དང་། དགེ་འདུན་སྤོང་བའི་གཏམ་གྱི་གླེང་གཞི་ཡིན་པ་དང་། ཚུལ་ཁྲིམས་ཉམས་པ་ཡིན་པ་དང་། ལྟ་བ་ཉམས་པ་ཡིན་པ་དང་། སྤྱོད་པ་ཉམས་པ་ཡིན་པ་དང་། འཚོ་བ་ཉམས་པ་ཡིན་པ་ཡིན་ནོ་༎ ཕས་ཕམ་པ་ཡིན་པ་ཇི་ལྟ་བུ་ཞེ་ན་། དགེ་སློང་གིས་རྣམ་པ་གང་དག་དང་། རྟགས་གང་དག་དང་། མཚན་མ་གང་དག་གིས་ཕས་ཕམ་པའི་ལྟུང་བ་བྱུང་བའི་རྣམ་པ་དེ་དག་དང་། རྟགས་དེ་དག་དང་། མཚན་མ་དེ་དག་གིས་དེ་ཕས་ཕམ་པའི་ལྟུང་བ་བྱུང་བར་མཐོང་ལ་། དེས་མཐོང་བ་དང་། ཐོས་པ་དང་། དོགས་པས་གསོ་སྦྱོང་གཞག་པ་ནི་། ཆོས་ཀྱི་གསོ་སྦྱོང་གཞག་པ་ཡིན་ཏེ་། དེ་ལྟ་བུ་ནི་། ཕས་ཕམ་པ་ཡིན་ནོ་༎ ཕས་ཕམ་པའི་གཏམ་གྱི་གླེང་གཞི་ཡིན་པ་ཇི་ལྟ་བུ་ཞེ་ན་། འདི་ལྟ་སྟེ་། དགེ་༄༢༧༨བ་སློང་རབ་ཏུ་མང་པོ་ཚོགས་ཤིང་འདུས་ལ་། གཏམ་སྨྲ་བ་དེ་ཡང་དེ་ལས་བྱུང་བ་ཡིན་། དེ་གླེང་བའི་སྐབས་ལ་བབ་པ་ཡིན་ཞིང་། དགེ་སློང་དེ་རྣམས་ཀྱང་དེ་བཞིན་དུ་འདུག་པ་བཞིན་ལ་། དེས་མཐོང་བ་དང་ཐོས་པ་དང་། དོགས་པས་གསོ་སྦྱོང་གཞག་པ་ནི་། ཆོས་ཀྱི་གསོ་སྦྱོང་གཞག་པ་ཡིན་ཏེ་། དེ་ལྟ་བུ་ནི་། ཕས་ཕམ་པའི་གཏམ་གྱི་གླེང་གཞི་ཡིན་ནོ་༎ བསླབ་པ་སྤོང་བ་ཡིན་པ་ཇི་ལྟ་བུ་ཞེ་ན་། དགེ་སློང་གིས་རྣམ་པ་གང་དག་དང་། རྟགས་གང་དག་དང་། མཚན་མ་གང་དག་གིས་བསླབ་པ་སྤོང་བར་བྱེད་པའི་རྣམ་པ་དེ་དག་དང་། རྟགས་དེ་དག་དང་། མཚན་མ་དེ་དག་གིས་དེ་བསླབ་པ་སྤོང་བར་བྱེད་པར་མཐོང་བ་དང་། ཐོས་པ་དང་། དོགས་པས་གསོ་སྦྱོང་གཞག་པ་ནི་། ཆོས་ཀྱི་གསོ་སྦྱོང་གཞག་པ་ཡིན་ཏེ་། དེ་ལྟ་བུ་ནི་། བསླབ་པ་སྤོང་བ་ཡིན་ནོ་༎ བསླབ་པ་སྤོང་བའི་གཏམ་གྱི་གླེང་གཞི་ཡིན་པ་ཇི་ལྟ་བུ་ཞེ་ན་། འདི་ལྟ་སྟེ་། དགེ་སློང་རབ་ཏུ་མང་པོ་ཚོགས་ཤིང་འདུས་ལ་། གཏམ་སྨྲ་བ་དེ་ཡང་དེ་ལས་བྱུང་བ་ཡིན་ཏེ་། དེ་གླེང་བའི་སྐབས་ཡིན་ཞིང་། དགེ་སློང་དེ་རྣམས་ཀྱང་དེ་བཞིན་དུ་འདུག་བཞིན་ལ་། དེས་མཐོང་བ་དང་། ཐོས་པ་དང་། དོགས་པས་གསོ་སྦྱོང་གཞག་པ་ནི་། ཆོས་ཀྱི་གསོ་སྦྱོང་གཞག་པ་ཡིན་ཏེ་། དེ་ལྟ་བུ་ནི་། བསླབ་པ་སྤོང་བའི་གཏམ་གྱི་གླེང་གཞི་ཡིན་ནོ་༎ དགེ་འདུན་སྤོང་བ་ཡིན་པ་ཇི་ལྟ་བུ་ཞེ་ན་། དགེ་སློང་གིས་རྣམ་པ་གང་དག་དང་། རྟགས་གང་དག་དང་། མཚན་མ་གང་དག་གིས་དགེ་འདུན་སྤོང་བར་བྱེད་པའི་རྣམ་པ་དེ་དག་དང་། རྟགས་དེ་དག་དང་། མཚན་མ་དེ་དག་གིས་དགེ་འདུན་༄༢༧༩ཨ་༌༎ སྤོང་བར་བྱེད་པར་མཐོང་ལ་། དེས་མཐོང་བ་དང་། ཐོས་པ་དང་། དོགས་པས་གསོ་སྦྱོང་གཞག་བ་ནི་། ཆོས་ཀྱི་གསོ་སྦྱོང་གཞག་པ་ཡིན་ཏེ་། དེ་ལྟ་བུ་ནི་། དགེ་འདུན་སྤོང་བ་ཡིན་ནོ་༎ དགེ་འདུན་སྤོང་བའི་གཏམ་གྱི་གླེང་གཞི་ཡིན་པ་ཇི་ལྟ་བུ་ཞེ་ན་། འདི་ལྟ་སྟེ་། དགེ་སློང་རབ་ཏུ་མང་པོ་ཚོགས་ཤིང་འདུས་ལ་། གཏམ་སྨྲ་བ་དེ་ཡང་དེ་ལས་བྱུང་བ་ཡིན་། དེ་གླེང་བའི་སྐབས་ལ་བབ་པ་ཡིན་ཞིང་། དགེ་སློང་དེ་རྣམས་ཀྱང་དེ་བཞིན་དུ་འདུག་བཞིན་ལ་། དེས་མཐོང་བ་དང་། ཐོས་པ་དང་། དོགས་པས་གསོ་སྦྱོང་གཞག་པ་ནི་། ཆོས་ཀྱི་གསོ་སྦྱོང་གཞག་པ་ཡིན་ཏེ་། དེ་ལྟ་བུ་ནི་། དགེ་འདུན་སྤོང་བའི་གཏམ་གྱི་གླེང་གཞི་ཡིན་ནོ་༎ ཚུལ་ཁྲིམས་ཉམས་པ་ཡིན་པ་ཇི་ལྟ་བུ་ཞེ་ན་། ཕས་ཕམ་པ་བཞི་ལས་། གང་ཡང་རུང་བའི་ལྟུང་བར་གྱུར་ལ་། དེ་ལ་དགེ་སློང་གིས་མཐོང་བ་དང་། ཐོས་པ་དང་། དོགས་པས་གསོ་སྦྱོང་གཞག་པ་ནི་། ཆོས་ཀྱི་གསོ་སྦྱོང་གཞག་པ་ཡིན་ཏེ་། དེ་ལྟ་བུ་ནི་། ཚུལ་ཁྲིམས་ཉམས་པ་ཡིན་ནོ་༎ ལྟ་བ་ཉམས་པ་ཡིན་པ་ཇི་ལྟ་བུ་ཞེ་ན་། ལྟ་བའི་རྣམ་པ་དྲུག་ཅུ་རྩ་གཉིས་ལས་། གང་ཡང་རུང་བའི་ལྟ་བར་མངོན་པར་ཞེན་པར་གྱུར་ལ་། དེ་ལ་དགེ་སློང་གིས་མཐོང་བ་དང་། ཐོས་པ་དང་། དོགས་པས་གསོ་སྦྱོང་གཞག་པ་ནི་། ཆོས་ཀྱི་གསོ་སྦྱོང་གཞག་པ་ཡིན་ཏེ་། དེ་ལྟ་བུ་ནི་། ལྟ་བ་ཉམས་པ་ཡིན་ནོ་༎ སྤྱོད་པ་ཉམས་པ་ཡིན་པ་ཇི་ལྟ་བུ་ཞེ་ན་། བསླབ་པའི་གཞིའི་རྗེས་སུ་མཐུན་ཞིང་འཚམ་པའི་ཚིག་གི་ལམ་དག་གིས་༄༢༧༩བ་སྨྲས་ན་། ཡང་དག་པར་མི་སྒྲུབ་པ་དེ་ལ་དགེ་སློང་གིས་མཐོང་བ་དང་། ཐོས་པ་དང་། དོགས་པས་གསོ་སྦྱོང་གཞག་པ་ནི་། ཆོས་ཀྱི་གསོ་སྦྱོང་གཞག་པ་ཡིན་ཏེ་། དེ་ལྟ་བུ་ནི་། སྤྱོད་པ་ཉམས་པ་ཡིན་ནོ་༎ འཚོ་བ་ཉམས་པ་ཡིན་པ་ཇི་ལྟ་བུ་ཞེ་ན་། དེའི་འཚོ་བ་མ་དག་པར་གྱུར་ལ་། དེ་ལ་དགེ་སློང་གིས་མཐོང་བ་དང་། ཐོས་པ་དང་། དོགས་པས་གསོ་སྦྱོང་གཞག་པ་ནི་། ཆོས་ཀྱི་གསོ་སྦྱོང་གཞག་པ་ཡིན་ཏེ་། དེ་ལྟ་བུ་ནི་། འཚོ་བ་ཉམས་པ་ཡིན་ཏེ་། འདི་དག་ནི་། ཆོས་མ་ཡིན་པའི་བཅུ་དང་ཆོས་ཀྱི་བཅུའི་གསོ་སྦྱོང་གཞག་པ་ཡིན་ནོ་༎ གསོ་སྦྱོང་གཞག་པ་ཇི་ལྟ་བ་བཞིན་དུ་དགག་དབྱེ་གཞག་པ་ཡང་དེ་བཞིན་ནོ་༎ དགེ་སློང་དག་། དགེ་འདུན་ནི་། ལྔ་པོ་འདི་དག་ཡིན་ཏེ་། ལྔ་གང་ཞེ་ན་། ངོ་ཚ་མེད་པའི་དགེ་འདུན་དང་། ལུག་ལྟར་ལྐུགས་པའི་དགེ་འདུན་དང་། ཚོགས་ཀྱི་དགེ་འདུན་དང་། ཀུན་རྫོབ་ཀྱི་དགེ་འདུན་དང་། དོན་དམ་པའི་དགེ་འདུན་ནོ་༎ ངོ་ཚ་མེད་པའི་དགེ་འདུན་གང་ཞེ་ན་། གང་ན་དགེ་སློང་ཐམས་ཅད་ཚུལ་ཁྲིམས་འཆལ་ཞིང་སྡིག་པའི་ཆོས་དང་ལྡན་པའོ་༎ ལུག་ལྟར་ལྐུགས་པའི་དགེ་འདུན་གང་ཞེ་ན་། གང་ན་མདོ་སྡེ་འཛིན་པ་མ་ཡིན་། འདུལ་བ་འཛིན་པ་མ་ཡིན་། མ་མོ་འཛིན་པ་མ་ཡིན་པའོ་༎ ཚོས་ཀྱི་དགེ་འདུན་གང་ཞེ་ན་། གང་ན་ཚོགས་དང་འབྲེལ་བས་ལས་རྣམས་བྱེད་པའོ་༎ ཀུན་རྫོབ་ཀྱི་དགེ་འདུན་གང་ཞེ་ན་། སོ་སོ་སྐྱེ་བོ་དགེ་བ་དང་ལྡན་པ་ཐམས་ཅད་དོ་༎ དོན་དམ་པའི་དགེ་འདུན་གང་ཞེ་ན་། སློབ་པ་དང་མི་སློབ་པའི་སྐྱེས་བུ་གང་ཟག་བརྒྱད་དོ་༎ དེ་ལ་དགེ་འདུན་གོང་མ་༄༢༨༠ཨ་༌༎ གསུམ་པོ་ངོ་ཚ་མེད་པའི་དགེ་འདུན་དང་། ལུག་ལྟར་ལྐུགས་པའི་དགེ་འདུན་དང་། ཚོགས་ཀྱི་དགེ་འདུན་གང་ཡིན་པ་འདི་དག་གིས་ནི་། ཆོས་མ་ཡིན་པའི་ལས་བྱེད་པ་འཐོབ་བོ་༎ ཀུན་རྫོབ་ཀྱི་དགེ་འདུན་གང་ཡིན་པ་འདིས་ནི་། ཆོས་ཀྱི་ལས་དང་ཆོས་མ་ཡིན་པའི་ལས་བྱེད་པ་འཐོབ་བོ་༎ དོན་དམ་པའི་དགེ་འདུན་གང་ཡིན་པ་འདིས་ནི་། ཆོས་མ་ཡིན་པའི་ལས་བྱེད་པ་མི་འཐོབ་བོ་༎ གསོ་སྦྱོང་གཞག་པའི་བཞི་རྫོགས་སོ་༎༎ འདུལ་བ་གཞི་། བམ་པོ་དོན་བཞི་པ་། གནས་མལ་གྱི་གཞིའི་སྡོམ་ལ་། ཤའཀྱ་མིན་པའི་ལྔ་སྡེ་དང་། མགོ་མེད་དགེ་འདུན་གང་ཟག་གི་། དངོས་པོ་བཅོམ་པའི་ཕྱིར་དང་ནི་༎ གཤིབས་པ་ཡི་ནི་ས་དང་ནི་༎ དགོན་པ་ཆོས་གོས་སྣུམ་པ་དང་༎ དགོན་པ་གནས་བརྟན་རྙེད་པ་དང་༎ བརྒྱད་པོ་དག་ནི་ཕྱི་མ་ཡིན་༎ སངས་རྒྱས་བཅོམ་ལྡན་འདས་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ་༎ དེའི་ཚེ་དགེ་སློང་རབ་ཏུ་མང་པོ་དག་། བསྙེན་བཀུར་གྱི་གནས་སུ་ཚོགས་ཤིང་འདུས་ནས་འདི་ལྟ་བུའི་སྐབས་ཀྱི་གཏམ་དག་གླེང་བར་བྱེད་དེ་། ཚེ་དང་ལྡན་པ་དག་། བདག་ཅག་གིས་སུ་ཞིག་ལ་བསྙེན་བཀུར་བྱ་།
 ko 'smābhir āyuṣmantaḥ satkartavyo gurukartavyo mānayaitavyaḥ pūjayitavyaḥ?	བླ་མར་བྱ་། རྗེད་པར་བྱ་། མཆོད་པར་བྱ་།
 kasya cāsmābhir abhivādanavandanapratyutthānāṃjalisāmīcīkarma kartavyam?	བདག་ཅག་གིས་སུ་ཞིག་ལ་མངོན་དུ་སྨྲ་བ་དང་། ཕྱག་དང་། ལྡང་བ་དང་། ཐལ་མོ་སྦྱར་བ་དང་། འདུད་པ་བྱ་།
 ko 'smākam arhati agrāsanam agrodakam agrapiṇḍapātaṃ paribhoktum iti?	བདག་ཅག་གི་ནང་ན་སུ་ཞིག་སྟན་གྱི་ཐོག་མ་དང་། བཏུང་བའི་ཐོག་མ་དང་། བསོད་སྙོམས་ཀྱི་ཐོག་མ་༄༢༨༠བ་ལོངས་སྤྱད་པར་འོས་།
 tatraike evam āhuḥ śākyaḥ pravrajita iti;	དེ་ན་ཁ་ཅིག་གིས་འདི་སྐད་ཅེས་སྨྲས་སོ་༎ ཤའཀྱ་ལས་རབ་ཏུ་བྱུང་བ་གང་ཡིན་པའོ་༎
 anye tv evam āhuḥ yo brāhmaṇaḥ pravrajita iti;	ཁ་ཅིག་གིས་འདི་སྐད་ཅེས་སྨྲས་སོ་༎ བྲམ་ཟེ་ལས་རབ་ཏུ་བྱུང་བ་གང་ཡིན་པའོ་༎ གཞན་དག་ན་རེ་།
 apare yaḥ kṣatriyaḥ pravrajitaḥ;	རྒྱལ་རིགས་ལས་རབ་ཏུ་བྱུང་བ་གང་ཡིན་པའོ་༎ གཞན་དག་ན་རེ་།
 apare yo vaiśyaḥ pravrajitaḥ; apare yaḥ śūdraḥ pravrajitaḥ; (msv iii 122)	རྗེའུ་རིགས་ལས་རབ་ཏུ་བྱུང་བ་གང་ཡིན་པའོ་༎ གཞན་དག་ན་རེ་།
 apare uccāt kulāt pravrajito 'nyūnāt;	དམངས་རིགས་ལས་རབ་ཏུ་བྱུང་བ་གང་ཡིན་པའོ་༎ གཞན་དག་ན་རེ་།
 āḍhyāt kulāt pravrajito 'dīnāt;	རིགས་ངན་པ་མ་ཡིན་པ་མཐོན་པོ་ལས་རབ་ཏུ་བྱུང་བ་དང་། བཀྲེན་པ་མ་ཡིན་པ་ཕྱུག་པོའི་རིགས་ལས་རབ་ཏུ་བྱུང་བ་གང་ཡིན་པའོ་༎ གཞན་དག་ན་རེ་།
 apare yo 'bhirūpo darśanīyaḥ prāsādikaḥ kalyāṇavākyo vākkaraṇenopeto jñāto mahāpuṇyaḥ	གཟུགས་བཟང་པོ་བལྟ་ན་སྡུག་པ་མཛེས་པ་དང་། ཚིག་བཟང་པོ་ཚིག་ལ་མཁས་པ་དང་ལྡན་པ་དང་། ཤེས་ཉེན་ཅན་བསོད་ནམས་ཆེ་བ་དང་། མདོ་སྡེ་འཛིན་པ་། འདུལ་བ་འཛིན་པ་། མ་མོ་འཛིན་པ་། ཐོས་པ་མང་བ་།
 sūtradharo vinayadharo mātṛkādharo bahuśruto dhārmakathikaḥ sthaviro rājanyaḥ āraṇyakaḥ	ཆོས་སྨྲ་བ་།
 traicīvariko nāmatikaḥ pāṃsukulikaḥ piṇḍapātikaḥ ekāsanikaḥ khalupaścādbhaktiko vṛkṣamūlikaḥ śmāśāniko 'bhyavakāśikaḥ naiṣadiko yathāsaṃstariko yo lābhī anityasaṃjñāyāḥ pūrvavad yāvad yo 'rhann aṣṭavimokṣadhyāyīti;	གནས་བརྟན་རྒྱལ་པོར་འོས་པ་དང་། དགོན་པ་པ་དང་། ཆོས་གོས་གསུམ་པ་དང་། ཕྱིང་བ་ཅན་དང་། ཕྱག་དར་ཁྲོད་པ་དང་། བསོད་སྙོམས་པ་དང་། བསོད་སྙོམས་མི་འདམ་པ་དང་། སྟན་གཅིག་པ་དང་། ཟས་ཕྱིས་མི་ལེན་པ་དང་། ཤིང་དྲུང་པ་དང་། དུར་ཁྲོད་པ་དང་། བླ་གབ་མེད་པ་དང་། ཙོག་བུ་པ་དང་། གཞི་ཇི་བཞིན་པ་གང་ཡིན་པ་དང་། མི་རྟག་པའི་འདུ་ཤེས་ཐོབ་པ་གང་ཡིན་པ་ཞེས་བྱ་བ་ནས་རྣམ་པར་ཐར་པ་བརྒྱད་ལ་བསམ་གཏན་པའི་དགྲ་བཅོམ་པ་གང་ཡིན་པ་ཞེས་བྱ་བའི་བར་གོང་མ་བཞིན་དུའོ་༎
 apare evam āhuḥ sarveṣām asmākam āyuṣmanto na sameti yaduta nānāprajñaptyā; (a 314b)	གཞན་དག་གིས་འདི་སྐད་༄༢༨༡ཨ་༌༎ ཅེས་སྨྲས་སོ་༎ ཚེ་དང་ལྡན་པ་དག་། བདག་ཅག་ཐམས་ཅད་ནི་། འདི་ལྟ་སྟེ་། སོ་སོར་བརྟགས་ནས་མི་མཐུན་པ་ཡིན་གྱི་།
 ete vayaṃ yena bhagavāṃs tenopasaṃkramāmaḥ; upasaṃkramya bhagavantam etam arthaṃ paripṛcchāmaḥ; yathāsmākaṃ sa bhagavān vyākariṣyati tathainaṃ dhārayiṣyāma iti	ཚུར་བདག་ཅག་བཅོམ་ལྡན་འདས་གང་ན་བ་དེར་དོང་ལ་ཕྱིན་པ་དང་། བཅོམ་ལྡན་འདས་ལ་དོན་འདི་ཞུས་ལ་བཅོམ་ལྡན་འདས་ཀྱིས་ཇི་སྐད་ལུང་བསྟན་པ་དེ་བཞིན་དུ་འདི་བདག་ཅག་གིས་གཟུང་བར་བྱའོ་༎
 atha saṃbahulā bhikṣavo yena bhagavāṃs tenopasaṃkrāntāḥ; upasaṃkramya bhagavataḥ pādau śirasā vanditvā ekānte niṣaṇṇāḥ;	དེ་ནས་དགེ་སློང་རབ་ཏུ་མང་པོ་བཅོམ་ལྡན་འདས་ག་ལ་བ་དེར་དོང་སྟེ་ཕྱིན་པ་དང་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ་།
 ekāntaniṣaṇṇāḥ saṃbahulā bhikṣavo bhagavantam idam avocan; ihāsmakaṃ (śay-v 4)	ཕྱོགས་གཅིག་ཏུ་འདུག་ནས་བཅོམ་ལྡན་འདས་ལ་དགེ་སློང་རབ་ཏུ་མང་པོས་འདི་སྐད་ཅེས་གསོལ་ཏོ་༎ བཙུན་པ་།
 bhadanta saṃbahulānāṃ bhikṣūṇām upasthānaśālāyaṃ saṃniṣaṇṇānāṃ saṃnipatitānām ayam evaṃrūpo 'bhūd antarākathāsamudāhāraḥ; pūrvavad yāvad yathāsmākaṃ bhagavān vyākariṣyati tathainaṃ dhārayiṣyāma iti;	བསྙེན་བཀུར་གྱི་གནས་འདིར་བདག་ཅག་དགེ་སློང་རབ་ཏུ་མང་པོ་ཚོགས་ཤིང་འདུས་ནས་འདི་ལྟ་བུའི་སྐབས་ཀྱི་གཏམ་དག་གླེང་སྟེ་ཞེས་བྱ་བ་ནས་བཅོམ་ལྡན་འདས་ཀྱིས་ཇི་སྐད་ལུང་བསྟན་པ་དེ་བཞིན་དུ་འདི་བདག་ཅག་གིས་གཟུང་བར་བགྱིའོ་༎ ཞེས་བྱ་བའི་བར་གོང་མ་བཞིན་དུའོ་༎
 te vayaṃ bhadanta bhagavantam etam evārthaṃ patipṛcchāmaḥ; ko 'smābhiḥ (msv iii 123)	བཙུན་པ་། བཅོམ་ལྡན་འདས་ལ་བདག་ཅག་དོན་འདི་ཞུས་ལགས་ཏེ་། བདག་ཅག་གིས་གང་ལ་བསྙེན་བཀུར་བགྱི་།
 satkartavyo gurukartavyo mānayitavyaḥ pūjayitavyaḥ?	བླ་མར་བགྱི་། རྗེད་པར་བགྱི་།
 pūrvavad yāvad agrapiṇḍapātam paribhoktum iti;	མཆོད་པར་བགྱི་ཞེས་བྱ་བ་ནས་ཐོག་མར་བསོད་སྙོམས་ལོངས་སྤྱད་པར་བགྱི་ཞེས་བྱ་བའི་བར་གོང་མ་བཞིན་དུའོ་༎ 
 bhagavān āha:	བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་།
 vṛddhatarako yuṣmābhir bhikṣavaḥ satkartavyo gurukartavyo mānayitavyaḥ pūjayitavyaḥ;	ཁྱེད་ཀྱིས་ཆེས་རྒན་པ་ལ་བསྙེན་བཀུར་བྱ་། བླ་མར་བྱ་། རྗེད་པར་བྱ་། ༄༢༨༡བ་མཆོད་པར་བྱ་།
 abhivādanavandanapratyutthānāṃjalisāmīcīkarma kartavyam;	མངོན་དུ་སྨྲ་བ་དང་། ཕྱག་དང་། ལྡང་བ་དང་། ཐལ་མོ་སྦྱར་བ་དང་། འདུད་པའི་ལས་བྱའོ་༎ དེ་ནི་།
 sa ca yuṣmākam arhaty agrāsanam agrodakam agrapiṇḍapātam paribhkotum iti	ཁྱེད་ཅག་གི་སྟན་གྱི་ཐོག་མ་དང་། བཏུང་བའི་ཐོག་མ་དང་། བསོད་སྙོམས་ཀྱི་ཐོག་མ་ལོངས་སྤྱད་པར་འོས་པ་ཡིན་ནོ་༎
 uktaṃ bhagavatā:	བཅོམ་ལྡན་འདས་ཀྱིས་། དགེ་སློང་དག་།
 vṛddhatarako bhikṣur yuṣmābhiḥ satkartavyah; pūrvavad yāvad agrāsanaṃ paribhoktum iti old house-holders, etc|, are not entitled to veneration	ཁྱེད་ཀྱིས་ཆེས་རྒན་པ་ལ་བསྙེན་བཀུར་བྱ་ཞེས་བྱ་བ་ནས་བསོད་སྙོམས་ཀྱི་ཐོག་མ་ལོངས་སྤྱད་པར་བྱའོ་༎ ཞེས་བྱ་བའི་བར་གོང་མ་བཞིན་དུ་གསུངས་པ་དང་། དགེ་སློང་རྣམས་ཀྱིས་ཁྱིམ་པ་རྒན་པ་དག་ལ་བསྙེན་བཀུར་བྱེད་།
 bhikṣavaḥ āgārikān vṛddhān satkurvanti gurukurvanti mānayanti pūjayanti;	བླ་མར་བྱེད་། རྗེད་པར་བྱེད་། མཆོད་པར་བྱེད་པ་ན་།
 śrutvā brāhmaṇagṛhapatayo 'vadhyāyanti kṣipanti vivācayanti;	བྲམ་ཟེ་དང་། ཁྱིམ་བདག་དད་པ་ཅན་རྣམས་སྨོད་པར་བྱེད་། གཞོགས་འཕྱས་བྱེད་། ཁ་ཟེར་བར་བྱེད་དེ་། འཕགས་པ་དག་།
 āryā vayaṃ kāmabhoginaḥ kāmapaṃkanimagnāḥ;	བདག་ཅག་ནི་། འདོད་པ་ལ་སྤྱོད་པ་ལགས་། འདོད་པའི་འདམ་དུ་བྱིང་བ་ལགས་ན་།
 kathaṃ yūyam asmākaṃ satkurvatha?	ཅིའི་སླད་དུ་ཁྱེད་བདག་ཅག་ལ་བསྙེན་བཀུར་བགྱི་ཞེས་པའི་སྐབས་དེ་།
 etat prakaraṇaṃ bhikṣavo bhagavata ārocayanti; bhagvān āha:	དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་།
 pravrajitān bhikṣavo mayā sandhāyoktaṃ no tv āgarikān iti	ངས་རབ་ཏུ་བྱུང་བ་རྣམས་ལ་དགོངས་ཏེ་གསུངས་པ་ཡིན་གྱི་། ཁྱིམ་པ་རྣམས་ལ་ནི་མ་ཡིན་ནོ་༎ དགེ་སློང་རྣམས་ཀྱིས་གཞན་མུ་སྟེགས་ཅན་རྒན་པ་རྒན་པ་དག་མཐོང་ནས་བསྙེན་བཀུར་བྱེད་།
 bhikṣavaḥ anyatīrthikān vṛddhān dṛṣṭvā satkurvanti gurukurvanti mānayanti pūjayanti;	བླ་མར་བྱེད་། རྗེད་པར་བྱེད་། མཆོད་པར་བྱེད་ནས་།
 bhagavān āha;	བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་།
 iha dhārmikān mayā sandhāyoktaṃ no tu bāhyakān iti	ངས་ཆོས་འདི་པ་རྣམས་ལ་དགོངས་ཏེ་གསུངས་པ་ཡིན་གྱི་། ཕྱི་རོལ་བ་རྣམས་ལ་ནི་མ་ཡིན་ནོ་༎ དེ་༄༢༨༢ཨ་༌༎ རྣམས་ཀྱི་རབ་ཏུ་བྱུང་བའི་དགེ་ཚུལ་རྒན་པོ་དག་མཐོང་ནས་བསྙེན་བཀུར་བྱེད་།
 te śrāmaṇerakān vṛddhapravrajitān dṛṣṭvā satkurvanti gurukurvanti mānayanti pūjayanti;	བླ་མར་བྱེད་། རྗེད་པར་བྱེད་། མཆོད་པར་བྱེད་ནས་།
 bhagavān āha:	བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་།
 upasaṃpannān bhikṣavo mayā sandhāyoktaṃ no tu śrāmaṇerakān iti	ངས་བསྙེན་པར་རྫོགས་པ་རྣམས་ལས་དགོངས་ནས་གསུངས་པ་ཡིན་གྱི་། དགེ་ཚུལ་རྣམས་ལ་ནི་མ་ཡིན་ནོ་༎ དེ་རྣམས་ཀྱི་རྒན་པོ་གསར་དུ་བསྙེན་པར་རྫོགས་པ་དག་ལ་བསྙེན་བཀུར་བྱེད་།
 te navopasaṃpannān vṛddhān satkurvani gurukurvanti mānayanti pūjayanti;	བླ་མར་བྱེད་། རྗེད་པར་བྱེད་། མཆོད་པར་བྱེད་ནས་།
 bhagavān āha:	བཅོམ་ལྡན་འདས་ཀྱིས་བཀའ་སྩལ་པ་།
 anyonyaṃ varṣāgraṃ pṛṣṭvā vanditavyaṃ;	ཕན་ཚུན་ལོའི་དང་པོ་དྲིས་ནས་ཕྱག་བྱའོ་༎
 te pṛṣṭāḥ santo janmavarṣāṇi kathayanti;	དེ་རྣམས་ཀྱིས་དྲིས་པ་ལས་། ན་ཚོད་ཀྱི་ལོ་སྨྲས་པ་དང་། བཅོམ་ལྡན་འདས་ཀྱིས་བཀའ་སྩལ་པ་། བསྙེན་པར་རྫོགས་པའི་ལོའི་དང་པོ་དྲི་བར་བྱའོ་༎ དགེ་སློང་རྣམས་ཀྱིས་ཇི་ལྟར་དྲི་བ་མ་ཤེས་ནས་།
 bhagavān āha;	བཅོམ་ལྡན་འདས་ཀྱིས་བཀའ་སྩལ་པ་།
 upasaṃpadvarṣāgraṃ praṣṭavyam iti;	རེ་ཞིག་དང་པོར་དུས་ཚིགས་དྲི་བར་བྱའོ་༎
 bhikṣavo na jānate ḥkati varṣāgrāṇītiḥ; (msv iii 124)	དགེ་སློང་རྣམས་ཀྱིས་དུས་ཚིགས་དུ་ཡིན་པ་མི་ཤེས་ནས་།
 bhagavān āha; sāmayikam ārocayitavyam; bhikṣavo na jānate kati sāmayikānīti; bhagabān āha:	བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། དུས་ཚིགས་ནི་།
 paṃceme bhikṣavaḥ samayāḥ,	ལྔ་པོ་འདི་དག་ཡིན་ཏེ་།
 haimantikaṃ graiṣmikaṃ vārṣikaṃ mṛtavārṣikaṃ dīrghavārṣikam iti;	དགུན་དང་། སོས་ཀ་དང་། དབྱར་དང་། དབྱར་ཐུང་ངུ་དང་། དབྱར་རིང་པོའོ་༎
 tatra haimantikaṃ catvāro māsāḥ;	དེ་ལ་ཟླ་བ་བཞི་ནི་། དགུན་ཡིན་ནོ་༎
 graiṣmikaṃ catvāro māsāḥ;	ཟླ་བ་བཞི་ནི་། སོས་ཀ་ཡིན་ནོ་༎
 ḥvārṣikam eko māsaḥḥ;	ཟླ་བ་གཅིག་ནི་། དབྱར་ཡིན་ནོ་༎
 mṛtavārṣikam ekaṃ rātrindivasam;	ཉིན་ཞག་གཅིག་ནི་།
 dīrghavārṣikaṃ rātryūnās trayo māsāḥ;	དབྱར་ཐུང་ངུ་ཡིན་ནོ་༎ ཟླ་བ་གསུམ་དུ་ཞག་གཅིག་གིས་མ་ཚང་བ་ནི་། དབྱར་རིང་པོ་ཡིན་ཏེ་།
 ity evaṃ sāmayikam ārocayitvā yaḥ pūrvopasaṃpannaḥ sa vanditavyaḥ	དེ་ལྟར་དུས་ཚིགས་དེ་བརྗོད་ནས་སྔར་༄༢༨༢བ་བསྙེན་པར་རྫོགས་པ་གང་ཡིན་པ་དེ་ལ་ཕྱག་བྱའོ་༎ དགེ་སློང་དག་། གཞན་ཡང་། ཕྱག་བྱ་བ་ནི་།
 apare bhikṣavaś catvāro vandyāḥ;	བཞི་སྟེ་།
 katame catvāro vandyāḥ?	བཞི་གང་ཞེ་ན་།
 sadevakasya (śay-v 5)	རེ་ཞིག་འཇིག་རྟེན་ལྷ་དང་བཅས་པ་།
 tāval lokasya samārakasya sabrahmakasya saśramaṇabrāhmaṇikāyā prajāyāḥ sadevamānuṣāyās tathāgatārhatsamyaksaṃbuddho vandyaḥ; sarveṣāṃ gṛhiṇaḥ pravrajitā vandyāḥ;	བདུད་དང་བཅས་པ་། ཚངས་པ་དང་བཅས་པ་། དགེ་སྦྱོང་དང་བྲམ་ཟེ་དང་བཅས་པའི་སྐྱེ་རྒུ་དང་། ལྷ་དང་མིར་བཅས་པས་ཕྱག་བྱ་བ་། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དང་། ཁྱིམ་པ་ཐམས་ཅད་ཀྱིས་ཕྱག་བྱ་བ་།
 sarveṣām upasaṃpannānāṃ pūrvopasaṃpannā vandyāḥ (a 315a)	རབ་ཏུ་བྱུང་བ་དང་། བསྙེན་པར་རྫོགས་པ་ཐམས་ཅད་ཀྱིས་ཕྱག་བྱ་བ་ནི་། སྔར་བསྙེན་པར་རྫོགས་པ་ཡིན་ནོ་༎
 sthāpayitvā bhikṣuṇīm;	དགེ་སློང་མ་མ་གཏོགས་ཏེ་།
 tasyā varṣaśatopasaṃpannāyā api tadahaḥ upasaṃpanno bhikṣur vandyaḥ;	དེ་ནི་། བསྙེན་པར་རྫོགས་ནས་ལོ་བརྒྱ་ལོན་ཀྱང་དེ་རིང་བསྙེན་པར་རྫོགས་པའི་དགེ་སློང་ལ་ཕྱག་བྱ་བ་ཡིན་ནོ་༎ བསྙེན་པར་མ་རྫོགས་པ་ཐམས་ཅད་ཀྱིས་ཕྱག་བྱ་བ་།
 sarvasyānupasaṃpannakasyopasaṃpannako vandyaḥ	བསྙེན་པར་རྫོགས་པའོ་༎ ཕྱག་མི་བྱ་བ་ནི་།
 daśāvandyāḥ;	བཅུ་སྟེ་།
 katame ḥdaśa?	བཅུ་གང་ཞེ་ན་།
 ḥ pārivāsiko mūlapārivāsikaḥ paryuṣitaparivāsaḥ mānāpyacārikaś caritamānāpyo 'darśanāyotkṣiptakaḥ apratikarmāyotkṣiptakaḥ apratinisṛṣṭe pāpake dṛṣṭigate utkṣiptakaḥ sarvo gṛhī ḥsarvāśḥ cānupasaṃpannaḥ	སྤོ་བ་པ་དང་། གཞི་ནས་སྤོ་བ་དང་། སྤོ་བ་སྤྱད་པ་དང་། མགུ་བ་སྤྱོད་པ་དང་། མགུ་བར་བྱ་བ་སྤྱད་པ་དང་། མ་མཐོང་བས་གནས་ནས་ཕྱུང་བ་དང་། ཕྱིར་མི་བྱེད་པས་གནས་ནས་ཕྱུང་བ་དང་། སྡིག་པའི་ལྟ་བར་སོང་བ་མི་འདོར་བ་གནས་ནས་ཕྱུང་བ་དང་། ཁྱིམ་པ་ཐམས་ཅད་དང་། བསྙེན་པར་རྫོགས་པ་མ་ཡིན་པ་ཐམས་ཅད་དོ་༎ གང་གི་ཚེ་བཅོམ་ལྡན་འདས་ཀྱིས་ཇི་ལྟར་རྒན་པའི་བཅའ་བ་མཛད་པ་དེའི་ཚེ་། དགེ་སློང་རྣམས་གཅིག་ལ་གཅིག་བསྙེན་བཀུར་བྱེད་།
 yadā bhagavatā yathāvṛddhikayā prajñaptās tadā bhikṣavo 'nyonyaṃ satkurvanti gurukurvanti mānayanti pūjayanti;	བླ་མར་བྱེད་། རྗེད་པར་བྱེད་། མཆོད་པར་བྱེད་དོ་༎
 te 'nyonyaṃ satkurvvanto ḥgurukurvantoḥ mānayantaḥ pūjayanto vardhante kuśalair dharmair utpalaṃ vā (msv iii 125) yathodake	དེ་རྣམས་གཅིག་ལ་གཅིག་བསྙེན་བཀུར་བྱེད་། བླ་མར་བྱེད་། རྗེད་པར་བྱེད་། ༄༢༨༣ཨ་༌༎ མཆོད་པར་བྱེད་པ་ན་། ཆུའི་ནང་གི་ཨཽཏཔ་ལ་ཇི་ལྟ་བ་བཞིན་དུ་དགེ་བའི་ཆོས་ཀྱིས་འཕེལ་བར་གྱུར་ཏོ་༎
 bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:	དགེ་སློང་རྣམས་ཐེ་ཚོམ་སྐྱེས་ནས་། ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ་། བཙུན་པ་། གང་གི་ཚེ་ཇི་ལྟར་རྒན་པའི་བཅའ་བ་མཛད་པ་དེའི་ཚེ་།
 paśya bhadanta yadā bhagavatā yathāvṛddhikayā prajñaptās tadā bhikṣavo 'nyonyaṃ satkurvanti gurukurvanti mānayanti pūjayanti;	དགེ་སློང་རྣམས་གཅིག་ལ་གཅིག་བསྙེན་བཀུར་བགྱིད་། བླ་མར་བགྱིད་། རྗེད་པར་བགྱིད་། མཆོད་པར་བགྱིད་དོ་༎ དེ་རྣམས་གཅིག་ལ་གཅིག་བསྙེན་བཀུར་བགྱིད་།
 te 'nyonyaṃ satkurvanto gurukurvanto mānayantaḥ pūjayanto vardhante kuśalair dharmair utpalaṃ vā yathodake iti;	བླ་མར་བགྱིད་། རྗེད་པར་བགྱིད་། མཆོད་པར་བགྱིད་པ་ན་། ཆབ་ཀྱི་ནང་གི་ཨཽཏཔ་ལ་ཇི་ལྟ་བ་བཞིན་དུ་། དགེ་བའི་ཆོས་ཀྱིས་འཕེལ་བར་གྱུར་པ་ལ་གཟིགས་།
 bhagavān āha:	བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་།
 kim atra bhikṣavaḥ āścaryaṃ yad idānīm mayā vigatarāgeṇa vigatadveṣeṇa vigatamohena	ད་ལྟར་ང་འདོད་ཆགས་དང་བྲལ་། ཞེ་སྡང་དང་བྲལ་། གཏི་མུག་དང་བྲལ་།
 parimuktena jātijarāvyādhimaraṇaśokaparidevaduḥkhadaurmanasyopāyāsaiḥ sarvajñena	སྐྱེ་བ་དང་། རྒ་བ་དང་། ན་བ་དང་། འཆི་བ་དང་། མྱ་ངན་དང་། སྨྲེ་སྔགས་འདོན་པ་དང་། སྡུག་བསྔལ་བ་དང་། ཡིད་མི་བདེ་བ་དང་། འཁྲུག་པ་ལས་གྲོལ་ཏེ་། ཐམས་ཅད་མཁྱེན་པ་། རྣམ་པ་ཐམས་ཅད་མཁྱེན་པ་།
 sarvākārajñena sarvajñānajñeyavaśiprāptena yathāvṛddhikāyāṃ prajñaptāyāṃ yathāvṛddhikām	ཐམས་ཅད་མཁྱེན་པ་། ཤེས་བྱ་ཐམས་ཅད་ལ་མངའ་བརྙེས་པས་ཇི་ལྟར་རྒན་པའི་བཅའ་བ་མཛད་དེ་། ཇི་ལྟར་རྒན་པ་དེ་ལ་བརྟེན་ནས་དགེ་སློང་རྣམས་གཅིག་ལ་གཅིག་བསྙེན་བཀུར་བྱེད་།
 āgamya bhikṣavo 'nyonyaṃ satkurvanti gurukurvanti pūrvavad yāvad utpalaṃ vā yathodake iti;	བླ་མར་བྱེད་། ཅེས་བྱ་བ་ནས་ཆུའི་ནང་གི་ཨཽཏཔ་ལ་ཇི་ལྟ་བ་བཞིན་དུ་ཞེས་བྱ་བའི་བར་གང་ཡིན་པ་འདི་ལ་ངོ་མཚར་ཞིག་ཆེ་། གང་གི་ཚེ་ང་འདོད་ཆགས་དང་བཅས་། ཞེ་སྡང་དང་བཅས་། གཏི་མུག་དང་བཅས་།
 yat tu mayā sarāgeṇa sadveṣeṇa samohenāparimuktena jātijarāvyādhimaraṇaśokaparidevaduḥkhadaurmanasyopāyāsair vinipatitaśarīreṇa yathāvṛddhikāyāṃ prajñaptāyāṃ yathāvṛddhikām āgamya sakalo jambūdvīpanivāsī janakāyo yadbhūyasā praṇīte trayastriṃśe devanikāye upapannas tac chrūyatām the story of the francoline, the hare, the monkey and the elephant	༄༢༨༣བ་སྐྱེ་པ་དང་། རྒ་བ་དང་། ན་བ་དང་། འཆི་བ་དང་། མྱ་ངན་དང་། སྨྲེ་སྔགས་འདོན་པ་དང་། སྡུག་བསྔལ་བ་དང་། ཡིད་མི་བདེ་བ་དང་། འཁྲུག་པ་ལས་མ་གྲོལ་ཞིང་རྣམ་པར་ལྟུང་བའི་ལུས་ཀྱིས་ཇི་ལྟར་རྒན་པའི་བཅའ་བ་མཛད་དེ་། ཇི་ལྟར་རྒན་པ་དེ་ལ་བརྟེན་ནས་འཛམ་བུ་གླིང་ན་གནས་པའི་སྐྱེ་བོའི་ཚོགས་ཕལ་ཆེར་སུམ་ཅུ་རྩ་གསུམ་པའི་རིས་གྱ་ནོམ་པར་སྐྱེས་པ་གང་ཡིན་པ་དེ་ཉོན་ཅིག་། དགེ་སློང་དག་།
 bhūtapūrvaṃ bhikṣavaḥ kāśīṣu janapade anyatamasmin vanagahane catvāraḥ prāṇinaḥ prativasanti kapiñjalaḥ śaśo markaṭo gajaś (śay-v 6)	སྔོན་བྱུང་བ་། ཡུལ་ཀ་ཤིའི་ནགས་སྟུག་པོ་ཞིག་ན་། སྲོག་ཆགས་བཞི་གནས་པ་གོང་མ་སྲེག་དང་། རི་བོང་དང་། སྤྲེའུ་དང་། གླང་པོ་ཆེའོ་༎
 ca; te ca parasparaṃ sakhyenāvasthitāḥ sahitāḥ samagrāḥ saṃmodamānā avivadamānā aśaṃkino yatheṣṭavihāratayā kālam atināmayanti;	དེ་དག་ཀྱང་ཕན་ཚུན་ཡིད་གཅུགས་པས་ལྷན་ཅིག་གནས་ཤིང་མཐུན་པ་དང་། ཡང་དག་པར་དགའ་བ་དང་། རྩོད་པ་མེད་པ་དང་། དོགས་པ་མེད་ཅིང་དགའ་བའི་སྤྱོད་ལམ་གྱིས་གནས་པས་དུས་འདའ་བར་བྱེད་དོ་༎
 yāvad apareṇa samayena teṣāṃ buddhir utpannā; (msv iii 126)	ཇི་ཙམ་དུས་གཞན་ཞིག་ན་དེ་རྣམས་ཀྱི་བློ་སྐྱེས་པ་།
 asti vayaṃ bhavantaḥ parasparaṃ sakhyenāvasthitāḥ sahitāḥ samagrāḥ saṃmodamānā avivadamānāḥ;	ཤེས་ལྡན་དག་། བདག་ཅག་ལ་ཕན་ཚུན་ཡིད་གཅུགས་པས་ལྷན་ཅིག་གནས་ཤིང་མཐུན་པ་དང་། ཡང་དག་པར་དགའ་བ་དང་། རྩོད་པ་མེད་པ་ནི་། ཡོད་ན་།
 kin tu na jānīmaḥ ko 'smābhiḥ satkartavyo gurukartavyo mānayitavyaḥ pūjayitavyaḥ iti;	འོན་ཀྱང་བདག་ཅག་གིས་གང་ལ་བསྙེན་བཀུར་བྱ་། བླ་མར་བྱ་། རྗེད་པར་བྱ་། མཆོད་པར་བྱ་བ་མི་ཤེས་ཀྱི་།
 yan nu vayaṃ yathāvṛddhikāṃ prajñapayema iti;	མ་ལ་བདག་ཅག་རྒན་བ་ཇི་ལྟ་པའི་བཅའ་བ་བྱའོ་༎
 te parasparaṃ saṃjalpaṃ kartum ārabdhā iti;	དེ་རྣམས་ཕན་ཚུན་དུ་གྲོས་བྱ་བར་བརྩམས་པ་།
 ko 'smākaṃ vṛddha iti;	བདག་ཅག་གི་ནང་ན་སུ་རྒན་།
 tataḥ kapiṃjalena vaṭavṛkṣo darśitaḥ;	དེ་ནས་གོང་མ་སྲེག་གིས་ཤིང་ནྱ་གྲོ་དྷ་ཞིག་བསྟན་ནས་། ཤེས་ལྡན་དག་།
 bhavantaḥ eṣa vaṭavṛkṣaḥ kena kiyatpramāṇo dṛṣṭa iti;	སུས་ཤིང་ནྱ་གྲོ་དྷ་འདིའི་ཚད་ཇི་ཙམ་པ་མཐོང་།
 hastī kathayati;	གླང་པོ་ཆེས་སྨྲས་པ་། ཁོ་༄༢༨༤ཨ་༌༎
 mayā yūthena sahānena pathā gacchatā ayaṃ dṛṣṭo matpramāṇa eva uccatveneti;	བོ་ཁྱུ་དང་ལྷན་ཅིག་ལམ་འདི་ནས་འགྲོ་བ་ན་། འདིའི་སྲིད་ཁོ་བོའི་ལུས་དང་མཉམ་པ་ཁོ་ན་མཐོང་ངོ་༎
 markaṭaḥ kathayati;	སྤྲེའུས་སྨྲས་པ་།
 mayā yūthena sahānena pathā gacchatā ayaṃ dṛṣṭo mama tulya evoccatveneti;	ཁོ་བོ་ཁྱུ་དང་ལྷན་ཅིག་ལམ་འདི་ནས་འགྲོ་བ་ན་། འདིའི་སྲིད་ཁོ་བོ་དང་མཉམ་པ་ཁོ་ན་མཐོང་ངོ་༎
 te kathayanti;	དེ་དག་གིས་སྨྲས་པ་།
 tvam asya vṛddha iti;	དེ་བས་ཁྱོད་རྒན་ནོ་༎
 śaśaḥ kathayati;	རི་བོང་གིས་སྨྲས་པ་། ཁོ་བོས་འདིའི་ལོ་མ་གཉིས་སྐྱེས་པ་ན་།
 mayāpy asya dvipatrakasya patreṣv evāvaśyayanbindavo jihvayā nirlīḍhā iti;	ལོ་མའི་ཟིལ་བའི་ཐིགས་པ་ལྕེས་བལྡགས་སོ་༎
 te kathayanti:	དེ་དག་གིས་སྨྲས་པ་།
 tvam apy anayor vṛddha iti;	འདི་དག་པས་ཀྱང་ཁྱོད་རྒན་ནོ་༎
 kapiñjalaḥ kathayati;	གོང་མ་སྲེག་གིས་སྨྲས་པ་།
 paśyata yūyam enaṃ vaṭavṛkṣaṃ mahatpramāṇākāram;	ཁྱེད་ཅག་གིས་ཤིང་ནྱ་གྲོ་དྷའི་ཚད་ཆེན་པོའི་རྣམ་པ་འདི་མཐོང་ངམ་།
 te kathayanti:	དེ་རྣམས་ཀྱིས་སྨྲས་པ་།
 paśyāmaḥ; etasmān mayā phalāni bhakṣayitvāsmin pradeśe uccāraḥ kṛtas tasmād ayaṃ jāta iti; (a 315b)	འདི་མཐོང་ངོ་༎ ཁོ་བོས་ས་བོན་རྣམས་ཟོས་ནས་ཕྱོགས་འདིར་རྟུག་པ་བོར་བ་དེ་ལས་སྐྱེས་པ་ནི་། འདི་ཡིན་ནོ་༎
 te kathayanti:	དེ་རྣམས་ཀྱིས་སྨྲས་པ་།
 yady evaṃ tvam asmākaṃ sarveṣāṃ vṛddha iti;	གལ་ཏེ་དེ་ལྟ་ན་། བདག་ཅག་ཐམས་ཅད་ཀྱི་ནང་ན་ཁྱོད་རྒན་ནོ་༎
 tato hastī sarveṣāṃ satkartuṃ ārabdhaḥ;	དེ་ནས་གླང་པོ་ཆེས་ཐམས་ཅད་ལ་བསྙེན་བཀུར་བྱ་བར་བརྩམས་སོ་༎
 markaṭaḥ śaśaṃ kapiṃjalaṃ ca;	སྤྲེའུས་རི་བོང་དང་གོང་མ་སྲེག་ལའོ་༎
 śāśaḥ kapiṃjalam eva;	རི་བོང་གིས་ནི་། གོང་མ་སྲེག་པ་ཁོ་ན་ལ་སྟེ་།
 te evaṃ yathāvṛddhikayā satkurvantas tasmin vanagahane itaś cāmutaś ca paribhramanti;	དེ་རྣམས་དེ་ལྟར་རྒན་རིམ་ཇི་ལྟ་བ་བཞིན་དུ་བསྙེན་བཀུར་བྱེད་ཅིང་ནགས་སྟུག་པོ་དེ་ན་ཕན་ཚུན་དུ་རྒྱུ་ཞིང་གང་གི་ཚེ་ཡ་ང་བ་དང་། གཟར་པོའི་ཕྱོགས་སུ་འགྲོ་དགོས་པ་དེའི་ཚེ་གླང་པོ་ཆེ་ལ་སྤྲེའུ་། སྤྲེའུ་ལ་རི་བོང་།
 yadā viṣamanimnāḥ pradeśā gantavyā bhavanti tadā hastinaṃ markaṭo 'bhirohati markaṭam śaśaḥ śaśam api kapiṃjalaḥ	རི་བོང་ལ་གོང་མ་སྲེག་ཞོན་ནོ་༎
 teṣām evaṃ pravṛddhasnehānāṃ sagauravāṇāṃ ca buddhir utpannā;	སྡུག་པ་འཕེལ་ཞིང་ཞེ་ས་དང་བཅས་པ་དེ་རྣམས་ལ་། ཡང་འདི་ལྟ་བུའི་བློ་སྐྱེས་ཏེ་། ཤེས་ལྡན་དག་།
 asti vayaṃ bhavantaḥ pravṛddhasnehāḥ sagauravāś ca; anyad api (msv iii 127)	བདག་ཅག་༄༢༨༤བ་ལ་སྡུག་པ་འཕེལ་ཞིང་ཞེ་ས་དང་བཅས་པ་ནི་། ཡོད་ཀྱི་།
 tāvat kiṃcit kuśalaṃ samādāya vartema iti;	རེ་ཞིག་དགེ་བ་གཞན་ཡང་ཅུང་ཟད་ཅིག་བླངས་ཏེ་འཇུག་པར་བྱའོ་༎
 kiṃ kurmaḥ;	ཇི་ལྟར་བྱ་།
 kapiṃjalaḥ kathayati;	གོང་མ་སྲེག་གིས་སྨྲས་པ་།
 prāṇātipātāt prativiramāmaḥ;	སྲོག་གཅོད་པ་ལས་སླར་ལོག་པར་བྱའོ་༎
 kīdṛṣo 'smākaṃ prāṇātipātaḥ?	བདག་ཅག་གིས་སྲོག་གཅོད་པ་ཅི་འདྲ་བ་ཞིག་ཡིན་།
 kapiṃjalaḥ kathayati:	གོང་མ་སྲེག་གིས་སྨྲས་པ་།
 santi tṛṇapuṣpaphalāni sapṛāṇakāni santi niṣprāṇakāni;	ལོ་མ་དང་། མེ་ཏོག་དང་། འབྲས་བུ་སྲོག་ཆགས་དང་བཅས་པ་ཡང་ཡོད་། སྲོག་ཆགས་མེད་པ་ཡང་ཡོད་པས་། དེ་བས་ན་།
 tad asmābhir adyāgreṇa saprāṇakāni parityajya niṣprāṇakāni;	བདག་ཅག་གིས་དེང་ཕྱིན་ཆད་སྲོག་ཆགས་དང་བཅས་པ་ནི་། སྤངས་ལ་། སྲོག་ཆགས་མེད་པ་ནི་།
 paribhoktavyāni;	ལོངས་སྤྱད་པར་བྱའོ་༎
 te saprāṇakāni parityajya niṣprāṇakāni paribhoktum ārabdhāḥ	ཞེས་དེ་རྣམས་ཀྱིས་སྲོག་ཆགས་དང་བཅས་པ་ནི་། སྤངས་ཤིང་། སྲོག་ཆགས་མེད་པ་ལ་ལོངས་སྤྱད་པར་བརྩམས་སོ་༎
 teṣām etad abhavat;	དེ་རྣམས་འདི་སྙམ་དུ་སེམས་ཏེ་།
 asti vayaṃ prāṇātipātāt prativiratā no tv adattādānāt prativiramāmaḥ;	བདག་ཅག་ལ་སྲོག་གཅོད་པ་ལས་སླར་ལོག་པ་ནི་། ཡོད་ན་། མ་བྱིན་པར་ལེན་པ་ལས་མ་ཡིན་པས་། མ་ལ་བདག་ཅག་གིས་མ་བྱིན་པར་ལེན་པ་ལས་སླར་ལོག་པར་བྱའོ་༎
 kīdṛśo 'smākam adattādānam?	བདག་ཅག་གིས་མ་བྱིན་པར་ལེན་པ་ཅི་འདྲ་བ་ཞིག་ཡིན་། གོང་མ་སྲེག་གིས་སྨྲས་པ་།
 kapiṃjalaḥ kathayati: santi saparigrahāṇi tṛṇapatrapuṣpaphalāni santi niṣparigrahāṇi;	ཡོངས་སུ་འཛིན་པ་དང་བཅས་པའི་རཙབ༹་དང་། ལོ་མ་དང་། མེ་ཏོག་དང་། འབྲས་བུ་ཡང་ཡོད་། འཛིན་པ་ཡང་ཡོད་པས་། དེ་བས་ན་།
 tad asmābhir adyāgreṇa saparigrahāṇi parityajya niṣparigrahāṇi (śay-v 7)	བདག་ཅག་གིས་དེང་ཕྱིན་ཆད་ཡོངས་སུ་འཛིན་པ་དང་བཅས་པ་ནི་། སྤངས་ལ་། འཛིན་པ་མེད་པ་ནི་།
 paribhoktavyāni;	ལོངས་སྤྱད་པར་བྱའོ་༎
 te saparigrahāṇi parityajya niṣparigrahāṇi paribhoktum ārabdhāḥ	ཞེས་དེ་རྣམས་ཀྱིས་ཡོངས་སུ་འཛིན་པ་དང་བཅས་པ་ནི་། སྤངས་ཏེ་། འཛིན་པ་མེད་པ་ནི་། ལོངས་སྤྱད་པར་བརྩམས་སོ་༎
 teṣām etad abhavat;	དེ་རྣམས་༄༢༨༥ཨ་༌༎ འདི་སྙམ་དུ་སེམས་ཏེ་།
 asti vayam adattādānāt prativiratāḥ no tu kāmamithyācārāt;	བདག་ཅག་ལ་མ་བྱིན་པར་ལེན་པ་ལས་སླར་ལོག་པ་ནི་། ཡོད་ན་། འདོད་པས་ལོག་པ་ག-ཡེམ་པ་ལས་མ་ཡིན་པས་།
 yan nu vayaṃ kāmamithyācārāt prativiramāmaḥ;	མ་ལ་བདག་ཅག་གིས་འདོད་པས་ལོག་པར་ག-ཡེམ་པ་ལས་སླར་ལོག་པར་བྱའོ་༎
 kīdṛśo 'smākaṃ kāmamithyācāraḥ?	བདག་ཅག་གིས་འདོད་པས་ལོག་པར་ག-ཡེམ་པ་ཅི་འདྲ་བ་ཞིག་ཡིན་།
 kapiṃjalaḥ katyayati:	གོང་མ་སྲེག་གིས་སྨྲས་པ་།
 vayam gamyā api gacchāmaḥ;	བདག་ཅག་བགྲོད་པར་བྱ་བར་ཡང་འགྲོ་། བགྲོད་པར་བྱ་བ་མ་ཡིན་པར་ཡང་འགྲོ་བས་། དེ་བས་ན་།
 agamyā api gacchāmaḥ;	བདག་ཅག་གིས་དེང་ཕྱིན་ཆད་བགྲོད་པར་བྱ་བ་ཁོ་ན་བགྲོད་པར་བྱའི་། བགྲོད་པར་བྱ་བ་མ་ཡིན་པ་ནི་། མ་ཡིན་ནོ་༎
 tad asmābhir adyāgreṇa gamyaiva gantavyā nāgamyā te gamyāṃ gacchanti nāgamyām|	ཞེས་དེ་རྣམས་བགྲོད་པར་བྱ་བ་བགྲོད་ཀྱི་། བགྲོད་པར་བྱ་བ་མ་ཡིན་པ་ནི་།
 teṣām etad abhavat:	མ་ཡིན་ནོ་༎ དེ་རྣམས་འདི་སྙམ་དུ་སེམས་ཏེ་།
 asti vayaṃ kāmamithyācārāt prativiratāḥ;	བདག་ཅག་ལ་འདོད་པས་ལོག་པར་སྤྱོད་པ་ལས་སླར་ལོག་པ་ནི་།
 no tu mṛṣāvādāt;	ཡོད་ན་། བརྫུན་དུ་སྨྲ་བ་ལས་མ་ཡིན་གྱི་།
 yan nu vayaṃ mṛṣāvādāt prativiramāmaḥ;	མ་ལ་བདག་ཅག་གིས་བརྫུན་དུ་སྨྲ་བ་ལས་སླར་ལོག་པར་བྱའོ་༎
 kīdṛśo 'smākaṃ mṛṣāvādaḥ?	བདག་ཅག་གི་བརྫུན་དུ་སྨྲ་བ་ཅི་འདྲ་བ་ཞིག་ཡིན་།
 kapiṃjalaḥ kathayati:	གོང་མ་སྲེག་གིས་སྨྲས་པ་།
 vayaṃ yadvā tadvā vipralapāmaḥ;	བདག་ཅག་ཅི་ཡང་རུང་བ་སྨྲ་བས་དེ་བས་ན་།
 tad asmābhir adyāgreṇa na yadvā tadvā vipralapitavyam; (msv iii 128)	བདག་ཅག་གིས་དེང་ཕྱིན་ཆད་ཅི་ཡང་རུང་བ་སྨྲ་བར་མི་བྱ་ཞིང་།
 vicārya vicārya kāle vāg udīrayitavyā;	བརྟགས་ཤིང་བརྟགས་པའི་ཚིག་དུས་སུ་སྨྲ་བར་བྱའོ་༎
 te na yadvā tadvā vipralapanti kiṃ tu vicārya vicārya kālena vācam udīrayanti	ཞེས་དེ་རྣམས་ཀྱིས་ཅི་ཡང་རུང་བ་མི་སྨྲ་ཞིང་། ཅི་ཡང་བརྟགས་ཤིང་བརྟགས་པའི་ཚིག་དུས་སུ་སྨྲའོ་༎
 teṣām etad abhavat;	དེ་རྣམས་འདི་སྙམ་དུ་སེམས་ཏེ་།
 asti vayaṃ mṛṣāvādāt prativiratāḥ;	བདག་ཅག་ལ་བརྫུན་དུ་སྨྲ་བ་ལས་སླར་ལོག་པ་ནི་། ཡོད་ན་།
 no tu surāmaireyamadyapramādasthānāt prativiratāḥ;	འབྲུའི་ཆང་དང་། སྦྱར་བའི་ཆང་མྱོས་པར་འགྱུར་༄༢༨༥བ་བ་། བག་མེད་པའི་གནས་ལས་མ་ཡིན་པས་།
 yan nu vayaṃ surāmaireyamadyapramādasthānāt prativiramāmaḥ;	མ་ལ་བདག་ཅག་གིས་འབྲུའི་ཆང་དང་། སྦྱར་བའི་ཆང་མྱོས་པར་འགྱུར་བ་། བག་མེད་པའི་གནས་ལས་སླར་ལོག་པར་བྱའོ་༎
 kidṛśam asmākaṃ surāmaireyamadyapramādasthānam?	བདག་ཅག་གིས་འབྲུའི་ཆང་དང་སྦྱར་བའི་ཆང་མྱོས་པར་འགྱུར་བ་། བག་མེད་པ་ཅི་འདྲ་བ་ཞིག་ཡིན་།
 kapiṃjalaḥ kathayati:	གོང་མ་སྲེག་གིས་སྨྲས་པ་།
 santi mādanīyāni phalāni santy amādanīyāni;	མྱོས་པར་འགྱུར་བའི་འབྲས་བུ་གང་ཡིན་པ་དག་ཀྱང་ཡོད་། མྱོས་པར་མི་འགྱུར་བ་གང་ཡིན་པ་དག་ཀྱང་ཡོད་། དེ་བས་ན་།
 tad asmābhir adyāgreṇa mādanīyāni phalāni parityajyamādanīyāni phalāni paribhoktavyāni;	བདག་ཅག་གིས་དེང་ཕྱིན་ཆད་མྱོས་པར་འགྱུར་བའི་འབྲས་བུ་གང་དག་ཡིན་པ་ནི་། སྤངས་ལ་། མྱོས་པར་མི་འགྱུར་བའི་འབྲས་བུ་གང་དག་ཡིན་པ་ནི་། ལོངས་སྤྱད་པར་བྱའོ་༎ ཞེས་དེ་རྣམས་ཀྱིས་མྱོས་པར་འགྱུར་བའི་འབྲས་བུ་གང་དག་ཡིན་པ་ནི་། སྤངས་ཏེ་།
 te mādanīyāni phalāni parityajyamādanīyāni phalāni paribhoktum ārabdhāḥ	མྱོས་པར་མི་འགྱུར་བའི་འབྲས་བུ་གང་དག་ཡིན་པ་ལོངས་སྤྱོད་པར་བརྩམས་སོ་༎
 yadā te pañcasu vratapadeṣu pratiṣṭhāpitās tadā kapiṃjalaḥ kathayati:	གང་གི་ཚེ་དེ་རྣམས་བརྟུལ་ཞུགས་ཀྱི་གཞི་ལྔ་ལ་རབ་ཏུ་གནས་པ་དེའི་ཚེ་གོང་མ་སྲེག་གིས་སྨྲས་པ་། 
 asti vayaṃ bhavantaḥ paṃcasu vratapadeṣu pratiṣṭhitāḥ;	ཤེས་ལྡན་དག་། བདག་ཅག་ལ་བརྟུལ་ཞུགས་ཀྱི་གཞི་ལྔ་ལ་རབ་ཏུ་གནས་པ་ནི་། ཡོད་ཀྱི་།
 yan nu vayam anyān api paṃcasu vratapadeṣu pratiṣṭhāpayāmaḥ;	མ་ལ་བདག་ཅག་གིས་གཞན་དག་ཀྱང་བརྟུལ་ཞུགས་ཀྱི་གཞི་ལྔ་ལ་རབ་ཏུ་དགོད་པར་བྱའོ་༎
 te kathayanti:	དེ་རྣམས་ཀྱིས་སྨྲས་པ་།
 evaṃ kurmaḥ;	དེ་བཞིན་དུ་བྱའོ་༎
 ko yuṣmākaṃ pratiṣṭhāpayati?	བདག་ཅག་གི་ནང་ནས་སུ་དག་རབ་ཏུ་དགོད་པར་བྱ་།
 markaṭaḥ kathayati:	སྤྲེའུས་སྨྲས་པ་། ཁོ་བོས་ནི་།
 ahaṃ sarvān śākhāmṛgān pratiṣṭhāpayāmi;	སྤྲེའུ་ཐམས་ཅད་རབ་ཏུ་དགོད་པར་བྱའོ་༎
 tataḥ śaśaḥ kathayati:	དེ་ནས་རི་བོང་གིས་སྨྲས་པ་། ཁོ་བོས་ནི་།
 ahaṃ sarvān śaśān lomaśān mṛgāṃś ca pratiṣṭhāpayāmi; (a 316a)	རི་བོང་དང་སྤུ་ཅན་ཐམས་ཅད་རབ་ཏུ་དགོད་པར་བྱའོ་༎
 hastī kathayati:	གླང་པོ་ཆེས་སྨྲས་པ་། གལ་ཏེ་དེ་ལྟ་ན་། ཁོ་བོས་ནི་།
 ahaṃ sarvān hastinaḥ siṃhān vyāghradvīpinaś ca pratiṣṭhāpayāmi;	གླང་པོ་ཆེ་དང་། ༄༢༨༦ཨ་༌༎ སེངགེ་དང་། སྟག་དང་། གུང་ཐམས་ཅད་རབ་ཏུ་དགོད་པར་བྱའོ་༎
 kapiṃjalaḥ kathayati:	གོང་མ་སྲེག་གིས་སྨྲས་པ་། གལ་ཏེ་དེ་ལྟ་ན་། མདོར་ན་ཁྱེད་ཀྱིས་འདུལ་བ་མ་ཡིན་པ་།
 yady evam etat saṃkṣepād yuṣmākam avinayā apadā dvipadāś catuṣpadāḥ pakṣiṇaś ca tān ahaṃ sarvān paṃcasu vratapadeṣu pratiṣṭhāpayāmīti (śay-v tatas te kāśīviṣaye (msv iii 129) yāvattiryagyonigatāḥ prāṇinas te sarve paṃcasu vratapadeṣu pratiṣṭhāpitāḥ;	རྐང་པ་མེད་པ་དང་། རྐང་གཉིས་པ་དང་། རྐང་བཞི་པ་དང་། འདབ་ཆགས་གང་ཡིན་པ་ཐམས་ཅད་ཁོ་བོས་བརྟུལ་ཞུགས་ཀྱི་གཞི་ལྔ་ལ་རབ་ཏུ་དགོད་པར་བྱའོ་༎ དེ་ནས་དེ་རྣམས་ཀྱི་ཡུལ་ཀ་ཤི་ན་དུད་འགྲོའི་སྐྱེ་གནས་སུ་སོང་བའི་སྲོག་ཆགས་ཇི་སྙེད་པ་དེ་དག་ཐམས་ཅད་བརྟུལ་ཞུགས་ཀྱི་གཞི་ལྔ་ལ་རབ་ཏུ་བཀོད་དོ་༎
 te anyonyam avyābādhamānās tasmin vanaṣaṇḍe saṃprajānadvihāriṇo yatheṣṭaṃ viharanti;	དེ་རྣམས་གཅིག་ལ་གཅིག་གནོད་པ་མི་བྱེད་ཅིང་། ནགས་སྟུག་པོ་དེ་ན་ཤེས་བཞིན་གྱི་གནས་པས་ཅི་དགའ་བར་གནས་པ་དེ་རྣམས་ཀྱི་མཐུས་།
 teṣām anubhāvād devaḥ kālavarṣī saṃvṛttaḥ; sadā puṣpaphalā vṛkṣāḥ, śasyavatī vasumatī;	ལྷས་དུས་སུ་ཆར་ཕབ་པས་ས་རྟག་ཏུ་མེ་ཏོག་དང་། འབྲས་བུའི་ཤིང་དང་། ལོ་ཏོག་དང་ལྡན་པར་གྱུར་ཏོ་༎
 te manuṣyair dṛṣṭā anyonyam avyābādhamānā viharantaḥ,	མི་རྣམས་ཀྱིས་དེ་དག་གཅིག་ལ་གཅིག་གནོད་པ་མི་བྱེད་པར་གནས་པས་ས་རྟག་ཏུ་མེ་ཏོག་དང་། 
 sadā puṣpaphalā vṛkṣāḥ, śasyavatī vasumatī; rājā kathayati:	འབྲས་བུའི་ཤིང་དང་། ལོ་ཏོག་དང་ལྡན་པར་མཐོང་བ་དང་། རྒྱལ་པོས་སྨྲས་པ་།
 ahaṃ dharmeṇa rājyaṃ kārayāmi mamaiṣo 'nubhāva iti;	ངས་ཆོས་བཞིན་གྱིས་རྒྱལ་སྲིད་བྱས་ཏེ༏་འདི་ནི་། ངའི་མཐུ་ཡིན་ནོ་༎
 antaḥpuraṃ kumārāmātyā bhaṭabalāgraṃ naigamajānapadāś ca ḥkathayanti;	བཙུན་མོ་དང་། གཞོན་ནུ་རྣམས་དང་། བློན་པོ་རྣམས་དང་། ཁྲོམ་གྱི་རུ་བ་རྣམས་དང་། གྲོང་མི་དང་། ཡུལ་མི་རྣམས་ཀྱིས་སྨྲས་པ་། འདི་ནི་།
 asmākam eṣo 'nubhāvaḥḥ;	བདག་ཅག་གི་མཐུ་ཡིན་ནོ་༎
 rājā saṃlakṣayati;	རྒྱལ་པོས་བསམ་པ་། འདི་དག་ཐམས་ཅད་། འདི་ནི་། བདག་གི་མཐུ་ཡིན་ནོ་༎ འདི་ནི་།
 sarva ete kathayanti mamānubhāvo mamānubhāva iti;	བདག་གི་མཐུ་ཡིན་ནོ་༎
 tan na jñāyate kasyānubhāva iti;	ཞེས་སྨྲས་ན་། འདི་སུའི་མཐུ་ཡིན་པ་མི་ཤེས་སོ་༎ སྙམ་༄༢༨༦བ་ནས༏་དེ་ངོ་མཚར་སྐྱེས་ཏེ་།
 sa kutūhalajāto naimittikān āhūya pṛṣṭavān; tair api na jñātam;	དེས་ལྟས་མཁན་རྣམས་བཀུག་ནས་སྨྲས་པ་དང་། དེ་རྣམས་ཀྱིས་ཀྱང་མ་ཤེས་སོ་༎
 yāvad vārāṇasyāṃ nātidūre udyānam; tatra pañcābhijña riṣiḥ prativasati sakalasya vārāṇasīnivāsino janakāyasya pūjyo mānyo 'bhivādyaś ca;	ཇི་ཙམ་ན་ཝའ་ར་ནའ་སི་དང་ཧ་ཅང་ཡང་མི་རིང་བའི་སྐྱེད་མོས་ཚལ་ཞིག་ཡོད་པ་དེ་ན་དྲང་སྲོང་མངོན་པར་ཤེས་པ་ལྔ་དང་ལྡན་པ་ཞིག་གནས་ཏེ་། ཝའ་ར་ནའ་སི་ན་གནས་པའི་སྐྱེ་བོའི་ཚོགས་མཐའ་དག་གིས་མཆོད་ཅིང་རྗེད་ཅིང་མངོན་དུ་སྨྲ་བར་བྱ་བ་ཞིག་ཡོད་དོ་༎
 tato rājā tasya ṛṣeḥ sakāśam upasaṃkrāntaḥ pādayor nipatya kathayati:	དེ་ནས་རྒྱལ་པོ་དྲང་སྲོང་དེའི་དྲུང་དུ་སོང་ནས་རྐང་པ་གཉིས་ལ་གཏུགས་ཏེ་སྨྲས་པ་། དྲང་སྲོང་ཆེན་པོ་༎
 maharṣe mama vijite yāvattityagyonigatāḥ prāṇinas te sarve anyonyam avyābādhamānāḥ saṃprajānadvihāriṇo yatheṣṭaṃ viharanti;	བདག་གི་ཡུལ་ན་དུད་འགྲོའི་སྐྱེ་གནས་སུ་སོང་བའི་སྲོག་ཆགས་ཇི་སྙེད་པ་དེ་དག་ཐམས་ཅད་གཅིག་ལ་གཅིག་གནོད་པ་མི་བྱེད་ཅིང་། ཤེས་བཞིན་གྱི་གནས་པས་ཅི་དགའ་བར་གནས་པས་། ལྷས་དུས་སུ་ཆར་ཕབ་པས་།
 devaḥ kālavarṣī sadā puṣpaphalā vṛkṣāḥ śasyavatī ca vasumatī; tasmān mamaitad abhavat:	ས་རྟག་ཏུ་མེ་ཏོག་དང་། འབྲས་བུའི་ཤིང་དང་། ལོ་ཏོག་དང་ལྡན་པར་གྱུར་པ་དང་། བདག་གིས་འདི་སྙམ་དུ་སེམས་ཏེ་།
 ahaṃ dharmeṇa rājyaṃ kārayāmi;	བདག་གིས་ཆོས་བཞིན་གྱིས་རྒྱལ་སྲིད་བྱས་པས་། འདི་ནི་།
 mamaiso 'nubhāva iti;	བདག་གི་མཐུ་ཡིན་ནོ་སྙམ་དུ་སེམས་སོ་༎
 antaḥpuraṃ kumārāmātyā bhaṭabalāgraṃ naigamajānapadāś ca saṃlakṣayanti: asmākam eṣo 'nuhāva iti;	བཙུན་མོ་དང་། གཞོན་ནུ་རྣམས་དང་། བློན་པོ་རྣམས་དང་། ཁྲོམ་གྱི་རུ་བ་དང་། ཡུལ་མི་དང་། གྲོང་མི་རྣམས་ཀྱིས་ཀྱང་འདི་ནི་།
 tan na jñāyate kasyāyam anubhāva iti; kautukaś ca me mahān;	བདག་ཅག་གི་མཐུ་ཡིན་ནོ་སྙམ་དུ་སེམས་ཏེ་། བདག་ཀྱང་ངོ་མཚར་ཆེན་པོ་སྐྱེས་ན་།
 tvam arhasi saṃśayaṃ chettum; kasyāyam anubhāva iti;	དེའི་ཕྱིར་འདི་སུའི་མཐུ་ལགས་པ་ཐེ་ཚོམ་གཅད་པའི་རིགས་སོ་༎
 sa kathayati:	དེས་སྨྲས་པ་། རྒྱལ་པོ་ཆེན་པོ་། འདི་ནི་།
 mahārāja ma tavaiṣo 'nubhāvo nāntaḥpurasya na kumārāṇāṃ nāmātyānāṃ na bhaṭabalāgrasya na (msv iv 130)	ཁྱོད་ཀྱི་མཐུ་མ་ལགས་ཏེ་། བཙུན་མོའི་མ་ལགས་། གཞོན་ནུ་རྣམས་ཀྱི་མ་ལགས་། བློན་པོ་རྣམས་ཀྱི་མ་ལགས་། ཁྲོམ་གྱི་རུ་བའི་མ་ལགས་། གྲོང་མིའི་༄༢༨༧ཨ་༌༎ མ་ལགས་།
 naigamajānapadānaṃ;	ཡུལ་མིའི་མ་ལགས་ཏེ་།
 api tu tava vijite catvāraḥ prāniṇaḥ prativasanti;	འོན་ཀྱང་ཁྱོད་ཀྱི་ཡུལ་ན་སྲོག་ཆགས་བཞི་གནས་ཏེ་། འདི་ནི་།
 teṣām ayam anubhāva tit;	དེ་དག་གི་མཐུ་ཡིན་ནོ་༎
 rājā kathayati:	རྒྱལ་པོས་སྨྲས་པ་། གལ་ཏེ་དེ་ལྟར་ན་།
 gacchāmi tān paśyamīti;	རེ་ཞིག་བལྟར་མཆིའོ་༎
 ṛṣiḥ kathayati:	དྲང་སྲོང་གིས་སྨྲས་པ་། རྒྱལ་པོ་ཆེན་པོ་།
 mahārāja kiṃ tava tair dṛṣṭair api tu yat te samādāya vartante tat samādāya vartasveti; kiṃ	ཁྱོད་ཀྱིས་དེ་རྣམས་བལྟ་ཅི་འཚལ་། འོན་ཀྱང་དེ་རྣམས་ཀྱིས་ཡང་དག་པར་བླངས་ཏེ་སྤྱད་པ་གང་ལགས་པ་དེ་། ཡང་དག་པར་བླངས་ཏེ་སྤྱད་མཛོད་ཅིག་།
 te samādāya vartante?	དེ་རྣམས་ཀྱིས་ཅི་ཞིག་ཡང་དག་པར་བླངས་ཏེ་སྤྱད་།
 pañca vratapadāni;	བརྟུལ་ཞུགས་ཀྱི་གཞི་ལྔའོ་༎ དྲང་སྲོང་ཆེན་པོ་།
 maharṣe kidṛśāni pañca vratapadāni?	བརྟུལ་ཞུགས་ཀྱི་གཞི་ལྔ་ཅི་འདྲ་བ་ཞིག་ལགས་།
 mahārāja te prāṇinaṃ jīvitān na vyavaropayanti;	རྒྱལ་པོ་ཆེན་པོ་། དེ་རྣམས་ནི་། སྲོག་ཆགས་རྣམས་ཀྱི་སྲོག་མི་གཅོད་།
 parasvaṃ nāpaharanti;	གཞན་གྱི་བདོག་པ་མི་འཕྲོག་།
 agamyāgamanaṃ na kurvanti;	བགྲོད་པར་བྱ་བ་མ་ཡིན་པ་བགྲོད་པར་མི་བྱེད་།
 mṛṣāvādaṃ na bhāṣante;	རྫུན་གྱི་ཚིག་མི་སྨྲ་།
 madyapānaṃ ca nādhyācaranti;	མྱོས་པར་འགྱུར་བའི་བཏུང་བ་མི་འཐུང་ངོ་༎
 rājā kathayati:	རྒྱལ་པོས་སྨྲས་པ་།
 maharṣe yady evaṃ aham apy etāni pañca vratapadāni samādāya vartema;	དྲང་སྲོང་ཆེན་པོ་། གལ་ཏེ་དེ་ལྟ་ན་། བདག་གིས་ཀྱང་བརྟུལ་ཞུགས་ཀྱི་གཞི་ལྔ་པོ་འདི་ཡང་དག་པར་བླངས་ཏེ་སྤྱད་པར་བྱའོ་༎
 atha sa rājā pañca vratapadāni samādāya vartitum ārabdhaḥ;	དེ་ནས་རྒྱལ་པོ་དེས་བརྟུལ་ཞུགས་ཀྱི་གཞི་ལྔ་ཡང་དག་པར་བླངས་ཏེ་སྤྱད་པར་བརྩམས་སོ་༎
 rājā pañca vratapadāni samādāya vartata iti devyo 'pi pañaca vratapadāni samādāya vartitum ārabdhāḥ;	རྒྱལ་པོས་བརྟུལ་ཞུགས་ཀྱི་གཞི་ལྔ་ཡང་དག་པར་བླངས་ཏེ་སྤྱད་པ་དང་། བཙུན་མོ་རྣམས་ཀྱིས་ཀྱང་བརྟུལ་ཞུགས་ཀྱི་གཞི་ལྔ་ཡང་དག་པར་བླངས་ཏེ་སྤྱད་པར་བརྩམས་སོ་༎
 kumārā amātyā bhaṭabalāgraṃ naigamajānapadā api pañca vratapadāni samādaya vartitum ārabdhāni; pṛtisīmaiḥ (śay-v 9) koṭṭarājabhiḥ śrutam;	བློན་པོ་རྣམས་དང་། ཁྲོམ་གྱི་རུ་བ་དང་། གྲོང་མི་དང་། ཡུལ་མི་རྣམས་ཀྱིས་ཀྱང་བརྟུལ་ཞུགས་ཀྱི་གཞི་ལྔ་ཡང་དག་པར་བླངས་ཏེ་སྤྱད་པར་བརྩམས་སོ་༎
 rājā brahmadattaḥ pañca vratapadāni samādāya vartate sārdham antaḥpureṇa kumārair amātyair bhaṭabalāgrair naigamajānapadair iti;	ཁམས་ཀྱི་རྒྱལ་ཕྲན་༄༢༨༧བ་རྣམས་ཀྱིས་རྒྱལ་པོ་ཚངས་སྦྱིན་བཙུན་མོ་དང་། གཞོན་ནུ་རྣམས་དང་། བློན་པོ་རྣམས་དང་། ཁྲོམ་གྱི་རུ་བ་རྣམས་དང་། གྲོང་མི་དང་། ཡུལ་མིར་བཅས་པས་བརྟུལ་ཞུགས་ཀྱི་གཞི་ལྔ་ཡང་དག་པར་བླངས་ཏེ་སྤྱོད་དོ་༎ ཞེས་ཐོས་སོ་༎
 śrutvā ca punas te 'pi pañcavratapadāni (a 316b) samādaya vartitum ārabdhāḥ sārdham antaḥpureṇa kumārair amātyair bhaṭabalāgrair naigamajānapadair iti;	ཐོས་ནས་དེ་རྣམས་ཀྱང་བཙུན་མོ་རྣམས་དང་། གཞོན་ནུ་རྣམས་དང་། བློན་པོ་རྣམས་དང་། ཁྲོམ་གྱི་རུ་བ་རྣམས་དང་། གྲོང་མི་རྣམས་དང་། ཡུལ་མི་རྣམས་དང་ལྷན་ཅིག་ཏུ་བརྟུལ་ཞུགས་ཀྱི་གཞི་ལྔ་ཡང་དག་པར་བླངས་ཏེ་སྤྱད་པར་བརྩམས་སོ་༎ 
 bhūyasā sarva eva janakāyaḥ pañca vratapadāni samādāya vartitum ārabdhaḥ	འཛམ་བུའི་གླིང་གི་སྐྱེ་བོའི་ཚོགས་ཐམས་ཅད་ལས་ཕལ་ཆེར་བརྟུལ་ཞུགས་ཀྱི་གཞི་ལྔ་ཡང་དག་པར་བླངས་ཏེ་སྤྱད་པར་བརྩམས་སོ་༎
 tena khalu samayena jambūdvīpe yaḥ kālaṃ karoti sa kāyasya bhedāt praṇīteṣu deveṣū trayastriṃśeṣūpapadyate;	དེའི་ཚེ་འཛམ་བུའི་གླིང་པ་འཆི་བའི་དུས་བྱེད་པ་དེ་། ལུས་ཞིག་ནས་སུམ་ཅུ་རྩ་གསུམ་པའི་ལྷ་གྱ་ནོམ་པ་རྣམས་སུ་སྐྱེའོ་༎
 tataḥ śakro devendraḥ āpūryamāṇaṃ devaparṣadaṃ dṛṣṭvā ca punar gāthāṃ bhāṣate; (msv iii 131)	དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་ལྷའི་འཁོར་རྒྱས་པར་མཐོང་ནས་ཚིགས་སུ་བཅད་དེ་སྨྲས་པ་། 
 sagauravāḥ sapratīśā viharanti tapovane |	གུས་བཅས་ཞེ་སར་བཅས་པ་དག་། དཀའ་ཐུབ་ཚལ་ན་གནས་པ་ཡི་༎ གོང་མ་སྲེག་གི་ཚངས་སྤྱོད་པ་༎
 kapiṃjalabrahmacaryaṃ pṛthaglokaprakāśitam || iti |	འཇིག་རྟེན་སོ་སོར་རབ་ཏུ་བསྟན་༎
 bhagavān āha:	བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་།
 kiṃ manyadhve bhikṣavo yo 'sau kapiṃjalaḥ aham eva saḥ tena kālena tena samayena;	འདི་ཇི་སྙམ་དུ་སེམས་། དེའི་ཚེ་དེའི་དུས་ཀྱི་གོང་མ་སྲེག་གང་ཡིན་པ་དེ་ནི་། ང་ཉིད་ཡིན་ནོ་༎
 śaśaḥ śāriputro bhikṣur markaṭo maudgalyāyano bhikṣur gaja ānandaḥ;	རི་བོང་ནི་། དགེ་སློང་ཤའ་རིའི་བུ་ཡིན་ནོ་༎ སྤྲེའུ་ནི་། མོའུ་གལ་གྱི་བུ་ཡིན་ནོ་༎ གླང་པོ་ཆེ་ནི་།
 tadāpi mayā yathāvṛddhikāyāṃ prajñaptāyāṃ yathāvṛddhikām āgamya sakalo jambūdvīpanivāsī janakāyo bhūyasā trayastriṃśe devanikāye upapannaḥ;	ཀུན་དགའ་བོ་ཡིན་ནོ་༎ དེའི་ཚེ་ཡང་ངས་རྒན་པ་ཇི་ལྟ་བའི་བཅའ་བ་མཛད་དེ་། རྒན་པ་ཇི་ལྟ་བ་དེ་ལ་བརྟེན་ནས་འཛམ་བུའི་གླིང་ན་གནས་པའི་སྐྱེ་བོའི་ཚོགས་ཕལ་ཆེར་སུམ་ཅུ་རྩ་གསུམ་པའི་ལྷའི་རིས་རྣམས་སུ་༄༢༨༨ཨ་༌༎ སྐྱེས་སོ་༎ ད་ལྟར་ཡང་ངས་རྒན་པ་ཇི་ལྟ་བའི་བཅའ་བ་མཛད་དེ་།
 etarhy api mayā yathāvṛddhikāyāṃ prajñaptāyāṃ yathāvṛddhikām āgamya bhikṣavo 'nyonyaṃ satkurvanto gurukurvanto mānayantaḥ pūyayanto vardhante kuśalair dharmair utpalaṃ vā yathodake the buddha eulogises the order by age	རྒན་པ་ཇི་ལྟ་བ་དེ་ལ་བརྟེན་ནས་དགེ་སློང་རྣམས་གཅིག་ལ་གཅིག་བསྙེན་བཀུར་བྱེད་། བླ་མར་བྱེད་། རྗེད་པར་བྱེད་། མཆོད་པ་བྱེད་པས་། ཆུའི་ནང་གི་ཨཽཏཔ་ལ་ཇི་ལྟ་བ་བཞིན་དུ་དགེ་བའི་ཆོས་ཀྱིས་འཕེལ་བར་གྱུར་ཏོ་༎ དགེ་སློང་དག་།
 tasmāt tarhi bhikṣavaḥ sagauravā viharata sapratīṣāḥ sabhayavaśavartinaḥ sabrahmacāriṣu sthavireṣu madhyeṣu navakeṣu;	དེ་ལྟ་བས་ན་། ཚངས་པ་མཚུངས་པར་སྤྱོད་པའི་གནས་བརྟན་དང་། བར་མ་དང་། གསར་བུ་རྣམས་ལ་བཀུར་སྟི་དང་བཅས་། ཞེ་ས་དང་བཅས་། འཇིགས་པའི་དབང་དུ་འགྲོ་བ་དང་བཅས་པས་གནས་པར་བྱའོ་༎
 tat kasya hetoḥ?	དགེ་སློང་དག་། དེ་ཅིའི་ཕྱིར་ཞེ་ན་།
 sa tāvad bhikṣavo bhikṣur agauravo viharann apratīśaḥ abhayavaśavartī sthavireṣu madhyeṣu navakeṣu āsamudācārikān dharmān paripūrayiṣyati nedaṃ sthānaṃ vidyate;	རེ་ཞིག་དགེ་སློང་དེ་། གནས་བརྟན་དང་། བར་མ་དང་། གསར་བུ་རྣམས་ལ་བཀུར་སྟི་མེད་། ཞེ་ས་མེད་ཅིང་འཇིགས་པའི་དབང་དུ་མི་འགྲོ་བས་ན་།
 āsamudācārikān dharmān aparipūrya śaikṣān dharmān paripūrayiṣyati nedaṃ sthānaṃ vidyate;	ཀུན་ཏུ་སྤྱོད་པའི་ཆོས་ཡོངས་སུ་རྒྱས་པར་འགྱུར་བའི་གནས་འདི་མེད་དོ་༎ ཀུན་ཏུ་སྤྱོད་པའི་ཆོས་ཡོངས་སུ་མ་རྒྱས་པར་སློབ་པའི་ཆོས་རྣམས་ཡོངས་སུ་རྒྱས་པར་འགྱུར་བའི་གནས་འདི་མེད་དོ་༎
 śaikṣān dharmān aparipūrya śīlaskandhaṃ samādhiskandhaṃ prajñāskandhaṃ vimuktiskandhaṃ vimuktijñānadarśanaskandhaṃ paripūrayiṣyati nedaṃ sthānaṃ	སློབ་པའི་ཆོས་རྣམས་ཡོངས་སུ་མ་རྒྱས་པར་ཚུལ་ཁྲིམས་ཀྱི་ཕུང་པོ་དང༏་ཏིང་ངེ་འཛིན་གྱི་ཕུང་པོ་དང་། 
 vimuktijñānadarśanaskandham aparipūryānupādāya (śay-v 10) parinirvāsyati nedaṃ sthānaṃ vidyate;	ཤེས་རབ་ཀྱི་ཕུང་པོ་དང་། རྣམ་པར་གྲོལ་བའི་ཕུང་པོ་དང་། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་ཡོངས་སུ་རྒྱས་པར་འགྱུར་བའི་གནས་འདི་མེད་དོ་༎ རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་ཡོངས་སུ་མ་རྒྱས་པར་ལེན་པ་མེད་པར་ཡོངས་སུ་མྱ་ངན་ལས་འདའ་བར་འགྱུར་བའི་གནས་༎ འདི་མེད་དོ་༎ དགེ་སློང་དག་།
 sa tāvad bhikṣavo bhikṣuḥ sagauravo viharan sapratīśaḥ sabhayavaśavartī brahmacāriṣu sthavireṣu madhyeṣu navakeṣu āsamudācārikān dharmān pūrayiṣyati (msv iii 132)	རེ་ཞིག་དགེ་སློང་དེ་། ཚངས་པ་༄༢༨༨བ་མཚུངས་པར་སྤྱོད་པའི་གནས་བརྟན་དང་། བར་མ་དང་། གསར་བུ་རྣམས་ལ་བཀུར་སྟི་དང་བཅས་། ཞེ་ས་དང་བཅས་། འཇིགས་པའི་དབང་དུ་འགྲོ་བ་དང་བཅས་པས་གནས་ན་།
 sthānam etad vidyate;	ཀུན་ཏུ་སྤྱོད་པའི་ཆོས་ཡོངས་སུ་རྒྱས་པར་འགྱུར་བའི་གནས་འདི་ཡོད་དོ་༎
 āsamudācārikān dharmān paripūrya śaikṣān dharmān paripūrayiṣyati sthānam etad vidyate;	ཀུན་ཏུ་སྤྱོད་པའི་ཆོས་ཡོངས་སུ་རྒྱས་ན་། སློབ་པའི་ཆོས་རྣམས་ཡོངས་སུ་རྒྱས་པར་འགྱུར་བའི་གནས་འདི་ཡོད་དོ་༎
 śaikṣān dharmān paripūrya śīlaskandhaṃ samādhiskandhaṃ prajñāskandhaṃ vimuktiskandhaṃ vimuktijñānadarśanaskandhaṃ paripūrayiṣyati sthānam etad	སློབ་པའི་ཆོས་རྣམས་ཡོངས་སུ་རྒྱས་ན་། ཚུལ་ཁྲིམས་ཀྱི་ཕུང་པོ་དང་། ཏིང་ངེ་འཛིན་གྱི་ཕུང་པོ་དང་། ཤེས་རབ་ཀྱི་ཕུང་པོ་དང་། རྣམ་པར་གྲོལ་བའི་ཕུང་པོ་དང་། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་ཡོངས་སུ་རྒྱས་པར་འགྱུར་བའི་གནས་འདི་ཡོད་དོ་༎ རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་ཡོངས་སུ་རྒྱས་ན་།
 vimuktijñānadarśanaskandhaṃ paripūryānupādāya parinirvāsyati sthānam etad vidyate;	ལེན་པ་མེད་པར་ཡོངས་སུ་མྱ་ངན་ལས་འདའ་བར་འགྱུར་བའི་གནས་འདི་ཡོད་དོ་༎
 tasmāt tahi bhikṣava evaṃ śikṣitavyam;	དགེ་སློང་དག་། དེ་ལྟ་བས་ན་། འདི་ལྟར་བསླབ་པར་བྱ་སྟེ་།
 yat sagauravā vihariṣyāmaḥ sapratīśāḥ sabhayavaśavartinaḥ ḥsabrahmacāriṣūḥ sthavireṣu madhyeṣu navakeṣu:	གནས་བརྟན་དང་། བར་མ་དང་། གསར་བུ་རྣམས་ལ་བཀུར་སྟི་དང་བཅས་། ཞེ་ས་དང་བཅས་། འཇིགས་པའི་དབང་དུ་འགྲོ་བ་དང་བཅས་པས་གནས་པར་བྱ་སྟེ༏་དགེ་སློང་དག་།
 ity evaṃ vo bhikṣavaḥ śikṣitavyam the institution of vihāras	ཁྱེད་ཀྱིས་དེ་ལྟ་བུ་ལ་བསླབ་པར་བྱའོ་༎
 yadā bhagavatā pañcakā vinītās te araṇye prativasanti;	གང་གི་ཚེ་བཅོམ་ལྡན་འདས་ཀྱིས་ལྔ་སྡེ་བཏུལ་བ་དེ་རྣམས་དགོན་པ་ན་གནས་པ་ན་།
 te araṇye prativasanto āgamyā bhavanti siṃhānāṃ vyāghrāṇāṃ dvīpināṃ tarakṣūṇām	སེངགེ་དང་། སྟག་དང་། གུང་དང་། ཆོམ་རྐུན་པ་རྣམས་ཀྱིས་བགྲོད་པར་གྱུར་ཏོ་༎
 bhagavān saṃlakṣayati:	བཅོམ་ལྡན་འདས་ཀྱིས་དགོངས་པ་།
 kutra pūrvakāṇāṃ samyaksaṃbuddhānāṃ śrāvakā āvāsaṃ kalpitavantaḥ?	གང་དུ་སྔོན་གྱི་ཡང་དག་པར་རྫོགས་པའི་སངས་རྒྱས་རྣམས་ཀྱི་ཉན་ཐོས་རྣམས་ཀྱིས་གནས་རུང་བར་གྱུར་སྙམ་ན་། གཙུག་༄༢༨༩ཨ་༌༎
 paśyati vihāre;	ལག་ཁང་ཡིན་པར་གཟིགས་སོ་༎
 devatābhir apy evaṃ bhagavata ārocitam	ལྷ་རྣམས་ཀྱིས་ཀྱང་དེ་བཞིན་དུ་བཅོམ་ལྡན་འདས་ལ་གསོལ་ཏོ་༎
 tena khalu samayena vārāṇasyāṃ kalayāṇabhadro nāma gṛhapatiḥ prativasati; tasya kuśalamūlapratibodhitasantater etad abhavat;	དེའི་ཚེ་ཝའ་ར་ནའ་སི་ན་ཁྱིམ་བདག་དགེ་བཟང་ཞེས་བྱ་བ་ཞིག་གནས་པ་དེ་དགེ་བའི་རྩ་བ་དེས་སེམས་ཀྱི་རྒྱུད་བསྐུལ་ནས་འདི་སྙམ་དུ་སེམས་ཏེ་། 
 aho batāhaṃ bhagavataḥ śrāvakāṇaṃ vihāraṃ kārayeyam iti;	ཀྱེ་མའོ་༎ བདག་གིས་བཅོམ་ལྡན་འདས་ཀྱི་ཉན་ཐོས་རྣམས་ཀྱི་གཙུག་ལག་ཁང་བརྩིག་གོ་༎ སྙམ་ནས་། དེ་ནང་པར་སྔར་ལངས་ཏེ་།
 sa kālyam evotthāya yena bhagavāṃs tenopasaṃkrāntaḥ; upasaṃkramya bhagavataḥ pādau (a 317a) śirasā vanditvaikānte niṣaṇṇaḥ;	བཅོམ་ལྡན་འདས་གང་ན་བ་དེར་སོང་ནས་ཕྱིན་པ་དང་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ་༎ ཕྱོགས་གཅིག་ཏུ་འདུག་པ་དང༏་བཅོམ་ལྡན་འདས་ཀྱིས་ཁྱིམ་བདག་དགེ་བཟང་ལ་། ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད་།
 ekāntaniṣaṇṇaṃ kalyāṇabhadrikaṃ gṛhapatiṃ bhagavān dharmyayā kathayā saṃdarśayati samādāpayati samuttejayati saṃpraharṣayati;	ཡང་དག་པར་འཛིན་དུ་འཇུག་པར་མཛད་། ཡང་དག་པར་གཟེངས་བསྟོད་པར་མཛད་། ཡང་དག་པར་རབ་ཏུ་དགའ་བར་མཛད་དེ་།
 anekaparyāyeṇa dharmyayā kathayā saṃdarṣya (msv iii 133)	རྣམ་གྲངས་དུ་མར་ཆོས་དང་ལྡན་པའི་གཏམ་གྱིས་ཡང་དག་པར་བསྟན་།
 samādāpya samuttejya saṃpraharṣya tūṣṇīm;	ཡང་དག་པར་འཛིན་དུ་བཅུག་། ཡང་དག་པར་གཟེངས་བསྟོད་། ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ་༎
 atha kalyāṇabhadriko gṛhapatir utthāyāsanād ekāṃsam uttarāsaṃgaṃ kṛtvā yena bhagavāṃs tenāṃjaliṃ praṇamya bhagavantam ieam avocat:	དེ་ནས་ཁྱིམ་བདག་དགེ་བཟང་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་། བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་། བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎
 yadi bhagavān anujānīyād ahaṃ bhagavataḥ śrāvakāṇāṃ vihāraṃ karayeyam iti;	བཅོམ་ལྡན་འདས་ཀྱིས་གལ་ཏེ་གནང་ན་། འདི་ལྟར་བདག་གིས་བཅོམ་ལྡན་འདས་ཀྱི་ཉན་ཐོས་རྣམས་ཀྱི་གཙུག་༄༢༨༩བ་ལག་ཁང་རྩིག་ལགས་སོ་༎
 bhagavān āha;	བཅོམ་ལྡན་འདས་ཀྱིས་བཀའ་སྩལ་པ་། ཁྱིམ་བདག་། དེ་ལྟ་བས་ན་།
 tasmād gṛhapate anujānāmi kāraya iti;	རྗེས་སུ་གནང་གི་། རྩིགས་ཤིག་།
 sa na jānīte kīdṛśaḥ kārayitavya iti;	དེས་ཅི་འདྲ་བ་རྩིག་པ་མ་ཤེས་ནས་།
 bhagavān āha:	བཅོམ་ལྡན་འདས་ཀྱིས་བཀའ་སྩལ་པ༏་གལ་ཏེ་གནས་ཁང་གསུམ་བརྩིགས་ན་།
 yadi trilayanaṃ kārayasi madhye gandhakuṭiḥ kārayitavyā dvayoḥ pārśvayor dve layane;	དབུས་སུ་དྲི་གཙང་ཁང་བརྩིག་པར་བྱ་ཞིང་། ག-ཡས་ཕྱོགས་སུ་གནས་ཁང་གཉིས་ཏེ་། དེ་ལྟར་ན་ངོས་གསུམ་པ་ལ་ནི་།
 evaṃ triṣāle nava layanāni;	གནས་ཁང་དགུའོ་༎
 catuḥśāle madhye dvārakoṣṭhakābhimukhaṃ (śay-v 11) gandhakuṭiḥ;	ངོས་བཞི་པ་ལ་ནི་། དྲི་གཙང་ཁང་གི་ཐད་ཀ་དབུས་སུ་སྒོ་གསུམ་གདོད་པར་བྱ་ཞིང་།
 dvārakoṣṭhakapārśvayor dve layane; sa na jānīte kati purāḥ kartavyā iti;	ག-ཡས་ཕྱོགས་སུ་གནས་ཁང་གཉིས་སོ་༎ དུ་བརྩེགས་སུ་བྱ་བ་མ་ཤེས་ནས་།
 bhagavān āha:	བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་རྣམས་ཀྱི་གཙུག་ལག་ཁང་ནི་།
 bhikṣūṇāṃ pañcapurā vihārāḥ kartavyāḥ saptapurā gandhakuṭiḥ;	ལྔ་བརྩེགས་སུ་བྱའོ་༎ དྲི་གཙང་ཁང་ནི་། བདུན་བརྩེགས་སུ་བྱའོ་༎
 saptapūrā bālāgrapotikāḥ;	སྒོ་ཁང་སྟེང་གི་བསིལ་ཁང་ཡང་བདུན་བརྩེགས་སུ་བྱའོ་༎ དགེ་སློང་མ་རྣམས་ཀྱི་གཙུག་ལག་ཁང་ནི་།
 bhikṣūṇīnāṃ tu tripurā vihārāḥ kartavyāḥ;	སུམ་བརྩེགས་སུ་བྱའོ་༎
 paṃcapurā gandhakuṭiḥ;	དྲི་གཙང་ཁང་ནི་།
 paṃcapurā bālāgrapotikā iti the story of anāthapiṇḍada: his birth and wonders	ལྔ་བརྩེགས་སུ་བྱའོ་༎ སྒོ་ཁང་སྟེང་གི་བསིལ་ཁང་ཡང་ལྔ་བརྩེགས་སུ་བྱའོ་༎
 tena khalu samayena śrāvastyāṃ datto nāma gṛhapatiḥ prativasati āḍhyo mahādhano mahābhoga vistīrṇaviśālaparigraho vaiśravaṇadhanasamudito vaiśravaṇadhanapratispardhī;	དེའི་ཚེ་མཉན་ཡོད་ན་ཁྱིམ་བདག་སྦྱིན་པ་ཞེས་བྱ་བ་ཕྱུག་པ་། ནོར་མང་བ་། ལོངས་སྤྱོད་ཆེ་བ་། ཡོངས་སུ་བཟུང་བ་ཡངས་ཤིང་རྒྱ་ཆེ་བ་། རྣམ་ཐོས་ཀྱི་བུའི་ནོར་དང་ལྡན་པ་། རྣམ་ཐོས་ཀྱི་བུ་ལ་ནོར་གྱིས་འགྲན་པ་ཞིག་གནས་པ་དེས་།
 tena sadṛśāt kulāt kalatram ānītam;	རིགས་མཉམ་པ་ལས་ཆུང་མ་བླངས་ཏེ་།
 sa tayā sārdhaṃ krīḍati ramate paricārayati;	དེ་དེ་དང་ལྷན་ཅིག་རྩེ་བར་བྱེད་། དགའ་བར་བྱེད་། དགའ་མགུར་སྤྱོད་པར་བྱེད་དེ་། དེ་རྩེ་བར་བྱེད་། དགའ་བར་བྱེད་།
 tasya krīḍato ramamāṇasya (msv iii 134)	དགའ་མགུར་སྤྱོད་པར་བྱེད་པ་ལས་། དུས་གཞན་ཞིག་ན་།
 paricārayataḥ kālāntareṇa patnī āpannasatvā saṃvṛttā;	ཆུང་མ་༄༢༩༠ཨ་༌༎
 sā cāṣṭānāṃ vā navānāṃ vā māsānām atyayāt prasūtā;	མ་སེམས་ཅན་དང་ལྡན་པར་གྱུར་ནས་དེ་ཟླ་བ་བརྒྱད་དམ་།
 dārako jātaḥ; tasya trīṇi saptakāny ekaviṃśatidivasān vistareṇa jātasya jātimahaṃ kṛtvā nāmadheyaṃ vyavasthāpyate;	དགུ་འདས་ནས་ཁྱེའུ་ཞིག་བཙས་ཏེ་། དེའི་བཙས་པའི་བཙས་སྟོན་ཉི་མ་བདུན་གསུམ་ཉི་ཤུ་རྩ་གཅིག་ཏུ་རྒྱ་ཆེར་བྱས་ནས་མིང་འདོགས་པར་བྱེད་། 
 kiṃ bhavatu dārakasya nāmeti;	ཁྱེའུ་མིང་ཅིར་གདགས་།
 jñātaya ūcuḥ:	ཉེ་དུ་དག་གིས་སྨྲས་པ་།
 ayaṃ dārako dattasya gṛhapateḥ putras tasmād bhavatu dārakasya sudatta iti nāmeti;	ཁྱེའུ་འདི་ཁྱིམ་བདག་སྦྱིན་པའི་བུ་ཡིན་པས་། དེའི་ཕྱིར་ཁྱེའུའི་མིང་ནི་། བཟང་སྦྱིན་དུ་གདགས་སོ་༎
 tasya sudatta iti nāmadheyaṃ vyavasthāpitam; sudatto dārako 'ṣṭābhyo dhātrībhyo dattaḥ; dvābhyām aṃsadhātrībhyām;	ཞེས་དེའི་མིང་བཟང་སྦྱིན་ཞེས་བྱ་བར་བཏགས་སོ་༎
 dvābhyāṃ kṣīradhātrībhyām; dvābhyāṃ maladhātrībhyām; dvābhyāṃ krīḍanakābhyām;	ཁྱེའུ་བཟང་སྦྱིན་མ་མ་བརྒྱད་པོ་པང་ན་ཐོགས་པའི་མ་མ་གཉིས་དང་། ནུ་མ་སྣུན་པའི་མ་མ་གཉིས་དང་། དྲི་མ་ཕྱི་བའི་མ་མ་གཉིས་དང་། རྩེ་གྲོགས་ཀྱི་མ་མ་གཉིས་ལ་རྗེས་སུ་གཏད་ནས་།
 so 'ṣṭābhir dhātrībhir unnīyate vardhate kṣīreṇa dadhnā navanītena sarpiṣā sarpirmaṇḍenānyaiś cottaptottaptair upakaraṇaviśeṣair āśu vardhate hradastham iva paṃkajam;	དེ་མ་མ་བརྒྱད་པོ་དག་གིས་འོ་མ་དང་། ཞོ་དང་། མར་དང་། ཞུན་མར་དང་། མར་གྱི་སྙིང་པོ་དང་། གཞན་ཡང་། ཡོ་བྱད་ཀྱི་བྱེ་བྲག་གཙོ་བོ་གཙོ་བོ་དག་གིས་སྲིང་བར་བྱེད་། སྐྱེད་པར་བྱེད་ཅིང་། རྫིང་ན་གནས་པའི་པདམ་བཞིན་དུ་མྱུར་དུ་སྐྱེ་བར་བྱེད་དོ་༎
 so 'pareṇa samayena sarvālaṃkāravibhūṣito dhātryaṃsagato niṣaṇṇo bahirnirgataḥ;	དེ་དུས་གཞན་ཞིག་ན་རྒྱན་ཐམས་ཅད་ཀྱིས་བརྒྱན་ནས་མ་མའི་པང་དུ་འདུག་སྟེ་ཕྱིར་བྱུང་བ་དང་། 
 yācanakenālaṃkāraṃ prārthitaḥ:	སློང་བས་བརྒྱན་བསླངས་པ་། གཞོན་ནུ་།
 kumārāham alaṃkāreṇārthī;	བདག་ལ་རྒྱན་དགོས་ཀྱི་།
 prayaccha me alaṃkāram iti;	བདག་ལ་རྒྱན་བྱིན་ཅིག་།
 tena pramuditamanasā asāv alaṃkāro dattaḥ;	དེས་དགའ་བ་དང་། མགུ་བས་དེ་ལ་རྒྱན་དེ་བྱིན་ནོ་༎
 sa gṛhaṃ praviṣṭaḥ; pitrā cāsya dhātrī pṛṣṭā;	དེ་ཁྱིམ་དུ་ཞུགས་པ་དང་། དེའི་ཕས་མ་མ་ལ་དྲིས་པ་།
 kutra kumārasyālaṃkāra iti;	གཞོན་ནུའི་རྒྱན་ག་རེ་།
 sā kathayati:	དེས་སྨྲས་པ་།
 dattaḥ kumāreṇa (śay-v 12) yācanakāyeti;	གཞོན་ནུས་སློང་བ་ལ་སྩལ་ཏོ་༎
 so 'nyenālaṃkāreṇa vibhūṣitaḥ;	དེ་རྒྱན་གཞན་དག་གིས་བརྒྱན་ན་།
 so 'pi dattaḥ;	དེ་ཡང་བྱིན་ནོ་༎
 bhūyo 'py alaṃkṛtaḥ;	ཡང་བརྒྱན་ན་།
 so 'pi tena dattaḥ;	དེ་ཡང་དེས་བྱིན་ནས་།
 sa gṛhapatiḥ patnīm āmantrayate:	ཁྱིམ་བདག་༄༢༩༠བ་དེས་ཆུང་མ་ལ་སྨྲས་པ་། བཟང་མོ་། བདག་ཅག་གི་བུ་ནི་།
 bhadre sobhano 'smākaṃ putro jātaḥ;	བཟང་པོ་ཞིག་བཙས་ཏེ་།
 nityaṃ dānābhirata iti;	རྟག་ཏུ་སྦྱིན་པ་ལ་མངོན་པར་དགའོ་༎
 sā kathayati:	དེས་སྨྲས་པ་། རྗེའི་སྲས་།
 āryaputra yady evaṃ nainaṃ bhūyo 'py alaṃkariṣyāmi;	གལ་ཏེ་དེ་ལྟ་ན་། སླན་ཆད་རྒྱན་དེ་ལྟ་བུ་ནི་། མི་བགྱིད་དོ་༎
 sa kathayati:	དེས་སྨྲས་པ་། བཟང་མོ་།
 bhadre asty asmākaṃ suvarṇam aprameyaṃ ratnāni ca; kin tu alaṃkāraghaṭakā na santi;	བདག་ཅག་ལ་གསེར་དང་། རིན་པོ་ཆེ་ཚད་མེད་པ་ཡོད་མོད་ཀྱི་། རྒྱན་བརྡུངས་པ་མེད་པས་།
 sarvathā nāyaṃ bahir (a 317b)	འདི་འདོར་ན་།
 niṣkāsayitavya iti;	ཕྱི་རོལ་ཏུ་གཏང་བར་མི་བྱའོ་༎
 so 'bhyantara eva lāḍyate;	ཞེས་ནང་ཁོ་ནར་རྩེར་འཇུག་གོ་།
 yāvad apareṇa samayena datto gṛhapatir bhṛtyajanaparivṛto (msv iii 135)	ཇི་ཙམ་དུས་གཞན་ཞིག་ན་། ཁྱིམ་བདག་སྦྱིན་པ་གླ་མིའི་སྐྱེ་བོས་ཡོངས་སུ་བསྐོར་ནས་།
 nadīm ajīravatīṃ snātuṃ saṃprasthitaḥ; sudatto dārakaḥ kathayati:	འབབ་ཆུ་ཨཨ་ཛི་ར་བི་ཏིལ་ཁྲུས་བྱེད་དུ་ཆས་པ་དང་། ཁྱེའུ་བཟང་སྦྱིན་གྱིས་སྨྲས་པ་།
 tāta aham api gacchāmīti;	ཡབ་། བདག་ཀྱང་མཆིའོ་༎
 sa taṃ vipralambhayitum ārabdhaḥ;	དེས་དེ་ལ་བྲིད་པར་བརྩམས་ཏེ་། བུ་།
 putra ihaiva śobhanaṃ salilam;	འདི་ཉིད་ན་ཆུ་བཟང་པོ་ཡོད་དོ་༎
 nadī grāhākulā;	འབབ་ཆུ་ནི་། ཆུ་སྲིན་འཛིན་ཁྲིས་གང་བ་ཡིན་པས་།
 iyaṃ te dhātrī snāpayiṣyatīti;	ཁྱོད་འདིར་མ་མས་ཁྲུས་བྱོས་ཤིག་།
 sa rodituṃ pravṛttaḥ;	དེས་དུས་སོ་༎
 mātāsya kathayati:	དེའི་མས་སྨྲས་པ་།
 āryaputra kimartham ayaṃ dārako rautīti; tena yathāvṛttaṃ samākhyātam;	རྗེའི་སྲས་། ཁྱེའུ་འདི་ཅིའི་སླད་དུ་ངུ་།
 sā kathayati:	དེས་ཇི་ལྟར་གྱུར་པ་རྣམས་སྨྲས་པ་དང་། དེས་སྨྲས་པ་། རྗེའི་སྲས་།
 āryaputra tvayā sārdhaṃ gacchatu;	ཁྱོད་ཀྱིས་ལྷག་པར་གསུངས་པར་གྱུར་ན་།
 ko 'tra virodhaḥ; sutarāṃ gupto bhaviṣyatīti;	ལྷན་ཅིག་བཞུད་པ་ལ་ནོངས་པ་ཅི་མཆིས་།
 sa tam ādāya nadīṃ gataḥ; snāpayitvā kule sthāpitaḥ kathayati:	དེས་དེ་ཁྲིད་དེ་འབབ་པ་ཆུའི་ངོས་སུ་སོང་ནས་ཁྲུས་བྱས་ཏེ་ཆུ་འགྲམ་དུ་བཞག་གོ་། དེས་སྨྲས་པ་། ཡབ་།
 tāta kimarthaṃ mama rakṣā kriyate?	ཅིའི་སླད་དུ་བདག་སྲུང་བར་མཛད་། བུ་།
 putra tava doṣo 'sti; katham?	ཁྱོད་ལ་ཉེས་པ་ཡོད་དོ་༎ ཡབ་། བདག་ལ་ནོངས་པ་ཅི་འདྲ་བ་ཞིག་མཆིས་།
 dattam alaṃkāraṃ yācanakebhyo 'nuprayacchasi;	རྒྱན་བྱིན་ཞིང་བྱིན་པ་དག་སློང་བ་རྣམས་ལ་སྦྱིན་པས་སོ་༎ ཡབ་ཅི་།
 kiṃ tāto dravyeṇārthī?	ནོར་དོན་དུ་གཉེར་ལགས་སམ་།
 putra ko 'nārthī?	བུ་། སུ་ཞིག་དོན་དུ་མི་གཉེར་། ཡབ་། གལ་༄༢༩༡ཨ་༌༎
 tāta yady evam avatāraya mām;	ཏེ་དེ་ལྟ་ན་། བདག་ཆབ་ཏུ་འཇུག་ཏུ་སྩོལ་ཅིག་།
 sa tenāvatāritaḥ; tatas tenobhau pāṇī nadyām āplāvya suvarṇapūrṇās catvāro lohasaṃghāṭā uddhṛtāḥ; kathayati:	དེས་དེ་ཆུར་བཅུག་པ་དང་། དེ་ནས་དེས་དེའི་ལག་པ་གཉིས་ཆུ་ནང་དུ་བཅུག་ནས་ལྕགས་ཀྱི་བུམ་པ་གསེར་གྱིས་གང་བ་བཞི་ཕྱུང་ནས་སྨྲས་པ་། ཡབ་། འདི་ལས་ཁྱོད་ཇི་ཙམ་བཞེད་པའི་ནོར་གྱིས་ནོར་གྱི་བྱ་བ་མཛོད་ལ་།
 tāta atas tnaṃ yāvadāptaḥṃḥ dhanena dhanakāryaṃ kṛtvāvaśiṣṭam atraiva plāvaya;	ལྷག་མ་འདི་ཉིད་དུ་ཆུག་ཅིག་།
 putra kiṃ tvaṃ jalagatān nidhīn paśyasi?	བུ་། ཁྱོད་ཀྱིས་ཅི་ཆུ་ནང་ན་ཡོད་པའི་གཏེར་མཐོང་ངམ་། ཡབ་། ཆུ་ན་མཆིས་པ་འབའ་ཞིག་ཏུ་མ་བས་ཀྱི་།
 tāta na kevalaṃ jalagatān sthalagatān api sasvāmikān asvāmikān api ye 'pi dūre ye 'py antike;	ཐང་ལ་མཆིས་པ་དང་། བདག་པོ་མཆིས་པ་དང་། བདག་པོ་མ་མཆིས་པ་དང་། གང་དག་རིང་པོ་ན་མཆིས་པ་དང་། གང་དག་ཉེ་བ་ན་མཆིས་པ་ཡང་མཐོང་ངོ་༎
 datto gṛhapatir vismayotphullalocanaḥ saṃlakṣayati:	ཁྱིམ་བདག་སྦྱིན་པ་ངོ་མཚར་སྐྱེས་པའི་མིག་བགྲད་དེ་བསམ་པ་།
 śakyam evaṃvidhena dānaptinā dānaṃ dātum iti viditvā kathayati:	ནོར་གྱི་བདག་པོ་འདི་ལྟ་བུས་ནི་། སྦྱིན་པ་གཏང་བར་ནུས་སོ་༎ སྙམ་དུ་རིག་ནས་སྨྲས་པ་།
 putra yady evaṃ dehi dānaṃ yatheṣṭam iti;	བུ་། གལ་ཏེ་དེ་ལྟ་ན་། ཅི་དགའ་བར་སྦྱིན་པ་བྱིན་ཅིག་།
 dharmatā hy eṣā:	འདི་ནི་། ཆོས་ཉིད་ཡིན་ཏེ་།
 na tāvat putro yaśasvī bhavati yāvad asya pitā jīvatīti	ཇི་ཙམ་པ་གསོན་པ་དེའི་བར་དུ་བུའི་གྲགས་པ་མི་འབྱུང་བ་ཡིན་ནོ་༎
 yāvad apareṇa samayena datto gṛhapatiḥ kālagataḥ; sudatto gṛhasvāmī saṃvṛttaḥ; satatam anāthebhyaḥ piṇḍakam anuprayacchatīti samantāc chadbo visṛtaḥ:	ཇི་ཙམ་དུས་གཞན་ཞིག་ན་ཁྱིམ་བདག་སྦྱིན་པ་ཤི་ནས་བཟང་སྦྱིན་ཁྱིམ་གྱི་རྗེ་བོར་གྱུར་ནས་དེས་རྟག་ཏུ་མགོན་མེད་པ་རྣམས་ལ་ཟས་སྦྱིན་པས་། 
 dattasya gṛhapateḥ putraḥ sudatto gṛhasvāmī saṃvrṭtaḥ; (śay-v 13)	ཀུན་ཏུ་ཁྱིམ་བདག་སྦྱིན་པའི་བུ་བཟང་སྦྱིན་ཁྱིམ་གྱི་རྗེ་བོར་གྱུར་ཏེ་།
 so 'nāthebhyaḥ piṇḍakam anuprayacchatīti;	དེ་མགོན་མེད་པ་རྣམས་ལ་ཟས་སྦྱིན་ནོ་༎ ཞེས་སྒྲ་གྲགས་པས་།
 tasyānāthapiṇḍado (msv iii 136) gṛhapatir iti saṃjñā saṃvṛttā;	དེའི་མིང་ཁྱིམ་བདག་མགོན་མེད་ཟས་སྦྱིན་། ཁྱིམ་བདག་མགོན་མེད་ཟས་སྦྱིན་ཞེས་བྱ་བར་གྲགས་སོ་༎
 tatas tena sadṛśāt kulāt kalatram ānitaṃ;	དེ་ནས་དེས་རིགས་མཉམ་པ་ལས་ཆུང་མ་༄༢༩༡བ་བླངས་ཏེ་།
 sa tayā sārdham krīḍati ramate paricārayati;	དེ་དེ་དང་ལྷན་ཅིག་རྩེ་བར་བྱེད་། དགའ་བར་བྱེད་། དགའ་མགུར་སྤྱོད་པར་བྱེད་དེ་། དེ་རྩེ་བར་བྱེད་།
 tasya krīḍato ramamāṇasya paricārayataḥ putro jātaḥ;	དགའ་བར་བྱེད་། དགའ་མགུར་སྤྱོད་པར་བྱེད་པ་ལས་། ཁྱེའུ་ཞིག་བཙས་སོ་༎ ཞེས་བྱ་བ་ནས་ཁྱེའུ་བདུན་བཙས་སོ་༎
 evaṃ yāvat sapta putrā jātāḥ;	ཞེས་བྱ་བའི་བར་དུ་སྟེ་།
 tena ṣaṇṇāṃ niveśaḥ kṛtaḥ;	དེས་དྲུག་ནི་།
 saptamaḥ sujāto nāmnā;	ཁྱིམ་ཕུབ་བོ་༎
 tasya sadṛśaṃ kulaṃ samanveṣate;	བདུན་པ་ལེགས་སྐྱེས་བྱ་བ་དེའི་ཆུང་མ་རིགས་མཉམ་པ་ལས་བཙལ་ན་མ་རྙེད་ནས་དེ་འགྲམ་པ་ལ་ལག་པ་གཏད་དེ་།
 na ārāgayati; sa kare kapolaṃ datvā cintāpro vyavasthitaḥ;	སེམས་ཁོང་དུ་ཆུད་ཅིང་འདུག་གོ་།
 tasya madhuskandho nāma mānavo vayasyaḥ;	དེའི་ནེའུ་ཟླ་བྲམ་ཟེའི་ཁྱེའུ་སྦྲང་རྩིའི་ཕུང་པོ་ཞེས་བྱ་བ་དེས་།
 tenāsau dṛṣṭas tathā cintāparaḥ; sa kathayati:	དེ་དེ་ལྟར་སེམས་ཁོང་དུ་ཆུད་པ་མཐོང་ནས་དེས་སྨྲས་པ་།
 kasmāt tvaṃ gṛhapate kare kapolaṃ datvā cintāparas tiṣṭhasīti;	ཁྱིམ་བདག་། ཁྱོད་ཅིའི་ཕྱིར་ལག་པ་འགྲམ་པ་ལ་གཏད་དེ་། སེམས་ཁོང་དུ་ཆུད་ཅིང་འདུག་།
 sa kathayati:	དེས་སྨྲས་པ་།
 mayā ṣaṇṇāṃ putrāṇāṃ niveśaḥ kṛtaḥ;	བདག་གིས་བུ་དྲུག་ནི་། ཁྱིམ་ཕུབ་ན་།
 saptamasya sujātasya sadṛśakulaṃ cintayāmi katarat tat kulaṃ yato 'sya niveṣaṃ kariṣyāmīti;	བདུན་པ་ལེགས་སྐྱེས་ཀྱི་ཆུང་མ་རིགས་མཉམ་པ་གང་ལས་འདི་ཁྱིམ་དབུབ་པ་གང་ཡིན་པ་དེ་སེམས་མོད་། 
 sa kathayati:	དེས་སྨྲས་པ་།
 alpotsukas tiṣṭha aham asya sadṛśaṃ kulaṃ gaveṣayāmi;	སེམས་ལས་ཆུང་ངུར་འདུག་ཅིག་དང་། འདིའི་ཆུང་མ་ཁོ་བོས་རིགས་མཉམ་པ་ལས་བཙལ་ལོ་༎
 katarasmin deśe?	ཡུལ་གང་དུ་།
 sa kathayati;	དེས་སྨྲས་པ་།
 magadhaviṣayaṃ tāvad gacchami;	རེ་ཞིག་ཡུལ་མ་ག་དྷར་འགྲོའོ་༎
 evaṃ kuru; sa rājagṛhaṃ gataḥ;	དེ་བཞིན་བྱོས་ཤིག་།
 rājagṛhe anyatamo gṛhapatir āḍhyo mahādhano mahābhogo 'nāthapiṇḍadasya pratirūpaḥ;	དེ་རྒྱལ་པོའི་ཁབ་ཏུ་ཕྱིན་པ་དང་། རྒྱལ་པོའི་ཁབ་ན་ཁྱིམ་བདག་ཕྱུག་པ་། ནོར་མང་བ་། ལོངས་སྤྱོད་ཆེ་བ་།
 sa tasya gṛhaṃ praviṣṭo dvāraśālāyāṃ sthitvā kathayati: svasti svastīti;	ཁྱིམ་བདག་མགོན་མེད་ཟས་སྦྱིན་དང་མཚུངས་པ་གཞན་ཞིག་གནས་པ་དེའི་ཁྱིམ་དུ་ཞུགས་ནས་སྒོ་ཁང་དུ་འདུག་སྟེ་སྨྲས་པ་། བཀྲ་ཤིས་པར་གྱུར་ཅིག་།
 tasya gṛhajanāḥ kathayanti:	ཁྱིམ་དེའི་སྐྱེ་བོས་སྨྲས་པ་།
 brāhmaṇa kiṃ prārthayasi?	བྲམ་ཟེ་། ཅི་ཞིག་སློང་།
 kanyābhikṣām;	བུ་མོ་སློང་ངོ་༎
 kasyārthāya?	སུའི་ཕྱིར་།
 śrāvastyām anāthapiṇḍado gṛhapatis tasya putraḥ sujāto nāmnā; te kathayanti sādṛṣo 'smākaṃ kulena;	༄༢༩༢ཨ་༌༎ མཉན་ཡོད་ན་ཁྱིམ་བདག་མགོན་མེད་ཟས་སྦྱིན་གྱི་བུ་ལེགས་སྐྱེས་ཞེས་བྱ་བ་དེའི་འོ་༎ དེ་རྣམས་ཀྱིས་སྨྲས་པ་། བདག་ཅག་རིགས་ནི་། མཉམ་ན་།
 api tu prabhūtam asmākaṃ kulaśulkam; (a 318a)	འོན་ཀྱང་ཁོ་བོ་ཅག་ལ་གཉོད་མང་དུ་དགོས་སོ་༎
 kiyatprabhūtam?	མང་ཁྱད་ཇི་སྙེད་།
 śatam aśvānāṃ śataṃ niṣkāṇāṃ śatam aśvatarīrathānāṃ śataṃ kāmbojikānāṃ kanyānām iti;	གངས་ཅན་གྱི་རིའི་གླང་པོ་ཆེ་བརྒྱ་།
 madhuskandhena (msv iii 137)	རྟ་བརྒྱ་། གསེར་གྱི་རྒྱན་བརྒྱ་། དྲེའུའི་ཤིང་རྟ་བརྒྱ་། ཐོ་གར་ཡུལ་གྱི་བུ་མོ་བརྒྱའོ་༎
 mānavenānāthapiṇḍadasya gṛhapater anenārthena lekho dattaḥ:	བྲམ་ཟེའི་ཁྱེའུ་སྦྲང་རྩིའི་ཕུང་པོས་། ཁྱིམ་བདག་མགོན་མེད་ཟས་སྦྱིན་ལ་དོན་དེའི་ཕྱིར་ཡི་གེ་སྤྲིང་པ་དང་། དེས་ཀྱང་བཀླགས་ནས་ཐམས་ཅད་སྦྱར་གྱི་། ལོངས་ཤིག་ཅེས་ཡི་གེའི་ལན་སྤྲིང་ངོ་༎
 tenāpi vācayitvā pratīccha sarvaṃ mayā deyam iti; tena divasamuhūrtayogena pratīṣṭam tatas taiḥ śucinā praṇītena prabhūtenāhāreṇa saṃtarpito mānavakaḥ śālāṃ gatvā vāsam upagato viṣūcitaḥ;	དེས་ཉིན་ཞག་དང་། ཚེས་གྲངས་དང་། ཡུད་ཙམ་དག་བསྟུན་ནས་བླངས་པ་དང་། དེ་ནས་དེས་གཙང་ཞིང་བསོད་པའི་ཁ་ཟས་མང་པོས་ཚིམ་པར་བྱས་ནས་བྲམ་ཟེའི་ཁྱེའུ་ཞིག་གི་ཁྱིམ་དུ་སོང་སྟེ་གནས་བཏབ་པ་དང་། འཁྲུ་བས་ཐེབས་ནས་། བྲམ་ཟེ་རྣམས་དང་ངོ་བཤེས་པ་མ་ཡིན་པས་།
 aparicitā brāhmaṇāḥ; sa tair aśucibhayād bahir niṣkāsayitvā cchoritaḥ; daivād āyuṣmantau śāriputramaudgalyāyanau taṃ pradeśam āgatau;	དེ་རྣམས་མི་གཙང་བས་སྐྲག་པས་ཕྱིར་ཕྱུང་སྟེ་བོར་བ་དང་། སྟེས་ཏེ་ཚེ་དང་ལྡན་པ་ཤའ་རིའི་བུ་དང་། མོཨོ་འགལ་གྱི་བུ་གཉིས་ཕྱོགས་དེང་ཕྱིན་པ་དེ་གཉིས་ཀྱིས་དེ་མཐོང་ངོ་༎
 sa tābhyāṃ dṛṣṭaḥ; tatas tābhyāṃ vaṃśavidalikayā nirlikhya pāṇḍumṛttikayā udvartya snāpitaḥ; tasyaiva dharmaṃ deśayitvā prakrāntau;	དེ་ནས་དེ་གཉིས་ཀྱིས་སྨྱུག་མའི་ཚལ་པས་བཞར་ནས་ས་དཀར་པོས་བསྐུས་ཏེ་བཀྲུས་ནས་དེ་ལ་ཆོས་བཤད་ནས་དོང་ངོ་༎
 tasya pravāhikā nāvatiṣṭhate;	དེ་འཁྲུ་བ་འཆད་དུ་མ་བཏུབ་ནས་།
 sa tayor antike cittam abhiprasādya kālagataḥ; cāturmahārājikeṣu deveṣūpapannaḥ; sa vaiśravaṇasya mahārājasya sakāśaṃ gatvā bhavanaṃ prārthayate; sa kathayati:	དེས་དེ་གཉིས་ལ་སེམས་དང་བ་བསྐྱེད་ནས་ཤི་བ་དང་། རྒྱལ་ཆེན་བཞིའི་རིས་ཀྱི་ལྷ་རྣམས་ཀྱི་ནང་དུ་སྐྱེས་ནས་དེ་རྒྱལ་པོ་ཆེན་པོ་རྣམ་ཐོས་ཀྱི་བུའི་དྲུང་དུ་སོང་སྟེ་གནས་བསླངས་པ་དང་། དེས་༄༢༩༢བ་སྨྲས་པ་།
 gaccha tad eva te śivikādvāraṃ bhavanam iti;	ཁྱོད་སོང་ལ་དེ་ཉིད་དུ་ལྷོ་སྒོར་གནས་ཐོབ་ཅིག་།
 sa tatra gatvā naivāsikaḥ saṃvṛttaḥ (śay-v 14)	དེ་དེར་སོང་སྟེ་གཉུག་མར་གནས་པར་གྱུར་ཏོ་༎
 videharājena rājño biṃbisārasya haimavatānāṃ nāgānāṃ sātam anupreṣitam;	ལུས་འཕགས་ཀྱི་རྒྱལ་པོས་རྒྱལ་པོ་གཟུགས་ཅན་སྙིང་པོ་ལ་གངས་ཅན་གྱི་རིའི་གླང་པོ་ཆེ་བརྒྱ་སྐྱེས་སུ་བསྐུར་བ་དང་། དེས་ཀོ་ས་ལའི་རྒྱལ་པོ་གསལ་རྒྱལ་ལ་།
 tena rājñā prasenajitaḥ kosalasya sandiṣṭam:	ཁོ་བོ་ལ་ལུས་འཕགས་ཀྱི་རྒྱལ་པོས་།
 mama videharājena haimavatānāṃ nāgānāṃ śatam anupreṣitam;	གངས་ཅན་གྱི་རིའི་གླང་པོ་ཆེ་བརྒྱ་སྐྱེས་སུ་བསྐུར་གྱི་།
 yady arthī bhavasi preṣya iti	གལ་ཏེ་དགོས་པར་གྱུར་ན་། ལེན་པ་ཐོངས་ཤིག་ཅེས་སྤྲིང་ངོ་༎
 anāthapiṇḍado gṛhapatir yena rājā prasenajit kosalas tenopasaṃkrāntaḥ;	དེ་ནས་ཁྱིམ་བདག་མགོན་མེད་ཟས་སྦྱིན་། ཀོ་ས་ལའི་རྒྱལ་པོ་གསལ་རྒྱལ་གང་ན་བ་དེར་སོང་སྟེ་ཕྱིན་པ་དང་། ཀོ་ས་ལའི་རྒྱལ་པོ་གསལ་རྒྱལ་ལ་འདི་སྐད་ཅེས་སྨྲས་སོ་༎ ལྷ་།
 upasaṃkramya rājānaṃ prasenajitaṃ kosalam idam avocat: deva mama rājagṛhe kiṃcit prayojanam; tatra gatvā āgamiṣyāmīti;	བདག་རྒྱལ་པོའི་ཁབ་ཏུ་བགྱི་བ་ཅུང་ཟད་ཅིག་ལ་དེར་མཆི་སྟེ་སླར་མཆིའོ་༎
 rājā kathayati:	རྒྱལ་པོས་སྨྲས་པ་། ལེགས་ཀྱི་། སོང་ལ་དེ་ནས་ངའི་གླང་པོ་ཆེ་བརྒྱ་ཞིག་བླང་དགོས་པ་དེ་དག་ཀྱང་དེད་དེ་ཤོག་ཅིག་། དེས་སྨྲས་པ་།
 śobhanaṃ gaccha mamāpi tasmāt hastiśatam āneyaṃ (msv iii 138) tad aneṣyasīti; sa kathayati:	ལྷ་།
 deva yadi mama tatra prayojanaṃ ḥnaḥ bhavati grahīṣyāmīti;	གལ་ཏེ་དེར་བདག་འཚལ་བ་མ་མཆིས་ན་བླངས་ལ་།
 ihāgamya devasya cttagrāhaṃ kariṣyāmīti;	འདིར་མཆིས་ནས་ལྷའི་ཐུགས་མཉེས་པར་བགྱིའོ་༎
 rājā kathayati:	རྒྱལ་པོས་སྨྲས་པ་། ལེགས་ཀྱི་།
 śobhanam evaṃ bhavatv iti anāthapiṇḍada meets the buddha	དེ་བཞིན་དུ་བྱོས་ཤིག་།
 tato 'nāthapiṇḍado gṛhapatiḥ prabhūtaṃ kulaśulkam ādāya rājagṛhaṃ gataḥ;	དེ་ནས་ཁྱིམ་བདག་མགོན་མེད་ཟས་སྦྱིན་གཉོད་མང་དུ་ཁྱེར་ནས་རྒྱལ་པོའི་ཁབ་ཏུ་ཕྱིན་ཏོ་༎
 sa yasya gṛhapater gṛhe vāsam upagataḥ sa gṛhapatiḥ sarātram evotthāyāntarjanam āmaṃtrayate: uttiṣṭhāryā uttiṣṭha;	དེ་ཁྱིམ་བདག་གང་གི་ཁྱིམ་དུ་གནས་བཏབ་པའི་ཁྱིམ་བདག་དེ་། དེ་ཉིད་ཀྱི་མཚན་མོ་ལངས་ཏེ་ནང་མི་རྣམས་ལ་བསྒོ་བ་། ནང་རྗེ་དག་ལོངས་ཤིག་། བཞིན་བཟང་དག་ལོངས་ཤིག་།
 bhadramukhāḥ kāṣṭhāni pāṭayata samitiṃ prajvālayata;	ཤིང་རྣམས་ཤེགས་ཤིག་།
 bhaktaṃ pacata;	མེ་དག་བུས་ཤིག་།
 sūpikaṃ pacata;	འབྲས་ཆེན་ཚོས་ཤིག་།
 khādyakāny ullāḍayata;	ཚོད་མ་ཚོས་ཤིག་། བཅའ་བ་དག་བཟང་དུ་གྱིས་ཤིག་།
 pratijāgṛta maṇḍalavāṭam iti;	༄༢༩༣ཨ་༌༎ བཀད་སའི་ཞལ་ཏ་དག་གྱིས་ཤིག་།
 athānāthapiṇḍasya gṛhapater etad abhavat:	དེ་ནས་ཁྱིམ་བདག་མགོན་མེད་ཟས་སྦྱིན་འདི་སྙམ་དུ་སེམས་ཏེ་། ཅི་། ཁྱིམ་བདག་འདི་བག་མ་ལེན་ཏམ་།
 kiṃ punar asya gṛhapater āvāho vā vivāho vā bhaviṣyati;	བག་མ་གཏོང་ངམ་།
 rāṣṭraṃ vānena bhaktenopanimantritam?	ཡུལ་མི་རྣམས་འདིས་ཟས་ལ་མགྲོན་དུ་བོས་སམ་།
 śreṇī vā, pūgo vā parṣado vā?	ཚོང་པའམ་། ཚོགས་སམ་། འཁོར་ཏམ་།
 rājā vānena māgadhaḥ śreṇyo bimbisāraḥ bhaktenopanimantritaḥ;	འདིས་མ་ག་དྷའི་རྒྱལ་པོ་བཟོ་སྦྱངས་གཟུགས་ཅན་སྙིང་པོ་ཟས་ལ་སྤྱན་དྲངས་སམ་སྙམ་དུ་བསམ་ནས་། 
 iti viditvā taṃ gṛhapatim idam avocat:	ཁྱིམ་བདག་དེ་ལ་འདི་སྐད་ཅེས་སྨྲས་སོ་༎ ཁྱིམ་བདག་། ཅི་། ཁྱོད་བདག་མ་ལེན་ཏམ་།
 kiṃ punas te gṛhapate āvāho vā bhaviṣyati,	བག་མ་གཏོང་ངམ་། ཡུལ་མི་རྣམས་ཁྱོད་ཀྱིས་ཟས་ལ་མགྲོན་དུ་པོས་སམ་།
 vivāho vā rāṣṭraṃ vā tvayā bhaktenopanimantritaṃ śreṇī vā pūgo vā parṣado vā rājā vā te māgadhaḥ śreṇyo bimbisāro bhaktenopanimantrita iti;	ཚོང་པའམ་། ཚོགས་སམ་། འཁོར་ཏམ་། ཁྱོད་ཀྱིས་མ་ག་དྷའི་རྒྱལ་པོ་བཟོ་སྦྱངས་གཟུགས་ཅན་སྙིང་པོ་ཟས་ལ་སྤྱན་དྲངས་སམ་།
 sa kathayati:	དེས་སྨྲས་པ་། ཁྱིམ་བདག་། ཁོ་བོས་བག་མ་ལེན་པའམ་།
 gṛhapate na me āvāho bhaviṣyati na vivāho vā nāpi mayā rāṣṭraṃ bhaktenopanimantritaṃ,	བག་མ་གཏོང་བ་ཡང་མེད་། ཁོ་བོའི་ཡུལ་མི་ཡང་ཟས་ལ་མ་བོས་། ཚོང་པ་མ་ཡིན་།
 na śreṇī na pūgo na parṣado nāpi rājā māgadhaḥ śreṇyo bimbisāro bhaktenopanimantritaḥ api tu buddhapramukho bhikṣusaṃgho bhaktenopanimantrita;	ཚོགས་མ་ཡིན་། འཁོར་མ་ཡིན་། མ་ག་དྷའི་རྒྱལ་པོ་བཟོ་སྦྱངས་གཟུགས་ཅན་སྙིང་པོ་ཡང་ཟས་ལ་སྤྱན་དྲངས་པ་མ་ཡིན་ཏེ་། འོན་ཀྱང་སངས་རྒྱས་ལ་སོགས་པ་དགེ་སློང་གི་དགེ་འདུན་གདུགས་ཚོད་ལ་སྤྱན་དྲངས་སོ་༎
 iti anāthapaiṇḍadasya gṛhapater buddha ity aśrutapūrvaṃ ghoṣaṃ śrutvā sarvaromakūpāny (a 318b)	ཁྱིམ་བདག་མགོན་མེད་ཟས་སྦྱིན་གྱིས་སངས་རྒྱས་ཞེས་བྱ་བའི་སྒྲ་སྔོན་མ་ཐོས་པ་ཐོས་པ་དང་། བ་སྤུའི་ཁུང་བུ་ཐམས་ཅད་ནས་སྤུ་ཟིང་ཞེས་བྱེད་ནས་དེ་སྤུ་ཟིང་ཞེས་བྱེད་པས་།
 āhṛṣṭāni; sa āhṛṣṭaromakūpas taṃ gṛhapatim idam avocat:	ཁྱིམ་བདག་དེ་ལ་འདི་སྐད་ཅེས་སྨྲས་སོ་༎
 ka eṣa gṛhapate buddho nāma?	ཁྱིམ་བདག་། སངས་རྒྱས་ཞེས་བྱ་བ་འདི་སུ་ཡིན་། ཁྱིམ་བདག་།
 asti gṛhapate śramaṇo (śay-v 15)	དགེ་སྦྱོང་གོའུ་ཏ་མ་།
 gautamaḥ śākyaputraḥ (msv iii 139)	ཤའཀྱའི་༄༢༩༣བ་སྲས་།
 śākyakulāt keśaśmaśrū avatārya kāṣāyāṇi vastrāṇy ācchādya samyag eva śraddhayā agārād anagārikāṃ pravrajitaḥ; so 'nuttarāṃ samyaksaṃbodhim abhisaṃbuddhaḥ;	ཤའཀྱའི་རིགས་ལས་སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་ནས་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་ཞིག་ཡོད་དེ་། 
 sa eṣa gṛhapate buddho nāma;	ཁྱིམ་བདག་། དེ་ནི་། སངས་རྒྱས་ཞེས་བྱའོ་༎
 ka eṣa gṛhapate saṅgho nāma?	ཁྱིམ་བདག་། དགེ་འདུན་ཞེས་བྱ་བ་འདི་སུ་ཡིན་། ཁྱིམ་བདག་།
 santi gṛhapate kṣatriyakulād api kulaputrāḥ keśaśmaśrū avatārya kāṣāyāṇy vastrāṇy ācchādya samyag eva śraddhayā agārād anāgārikāṃ tam eva bhagavantaṃ pravrajitam anupravrajitāḥ;	རྒྱལ་རིགས་ལས་ཀྱང་རིགས་ཀྱི་བུ་སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་།
 brāhmaṇakulād api vaiśyakulād api śūdrakulād api kulaputrāḥ keāśaśmaśrū avatārya kāṣāyāṇi vastrāṇi ācchādya samyag eva śraddhayā anāgārād anāgārikāṃ tam eva bhagavantaṃ pravrajitam anupravrajitāḥ;	དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་བཅོམ་ལྡན་འདས་དེ་ཁོ་ན་རབ་ཏུ་བྱུང་བའི་རྗེས་སུ་རབ་ཏུ་བྱུང་བ་དག་ཡོད་། བྲམ་ཟེའི་རིགས་དང་། རྗེའུ་རིགས་དང་། དམངས་རིགས་ལས་ཀྱང་རིགས་ཀྱི་བུ་སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་བཅོམ་ལྡན་འདས་དེ་ཁོ་ན་རབ་ཏུ་བྱུང་བའི་རྗེས་སུ་རབ་ཏུ་བྱུང་བ་དག་ཡོད་དེ་།
 sa eṣa gṛhapate saṅgho nāma;	ཁྱིམ་བདག་། འདི་ནི་། དགེ་འདུན་ཞེས་བྱ་བ་ཡིན་ཏེ་།
 ḥśvaḥḥ sa mayā buddhapramukho bhikṣusaṅgho 'ntargṛhe bhaktenopanimantritaḥ;	སང་ཁོ་བོའི་ཁྱིམ་དུ་སངས་རྒྱས་ལ་སོགས་པ་དགེ་སློང་གི་དགེ་འདུན་དེ་གདུགས་ཚོད་ལ་སྤྱན་དྲངས་སོ་༎ 
 kutra gṛhapate sa bhagavān etarhi viharati?	ཁྱིམ་བདག་། བཅོམ་ལྡན་འདས་དེ་ད་ལྟར་གང་ན་བཞུགས་།
 asminn eva rājagṛhe śītavane śmaśāne;	རྒྱལ་པོའི་ཁབ་འདི་ཉིད་ཀྱི་དུར་ཁྲོད་ཀྱི་བསིལ་བའི་ཚལ་ན་བཞུགས་སོ་༎
 labhyaṃ gṛhapate so 'smābhir bhagavān draṣṭum?	ཁྱིམ་བདག་། བཅོམ་ལྡན་འདས་དེ་། བདག་ཅག་གིས་བལྟར་རུང་ངམ་། དེས་འདི་སྐད་ཅེས་སྨྲས་སོ་༎ ཁྱིམ་བདག་།
 tena hi gṛhapate āgamaya tāvat tvam; sthānam etad vidyate yad ihāgataṃ śvo drakṣyasi;	ཁྱོད་རེ་ཞིག་སྡོད་ཅིག་དང་། གལ་ཏེ་འདི་ཉིད་དུ་གཤེགས་ནས་སང་མཐོང་བར་འགྱུར་བའི་གནས་དེ་ཡོད་དོ་༎
 anāthapiṇḍado gṛhapatis tāṃ rātriṃ buddhālambanayā smṛtyā middham avakrāntaḥ;	དེ་ནས་ཁྱིམ་བདག་མགོན་མེད་ཟས་༄༢༩༤ཨ་༌༎ སྦྱིན་དེའི་ནུབ་མོ་སངས་རྒྱས་ལ་དམིགས་པའི་དྲན་པས་གཉིད་ལོག་སྟེ་།
 so 'prabhāte prabhātasaṃjñī yena śivakadvāraṃ tenopsaṅkrāntaḥ; tena khalu samayena śivakadvāraṃ rātryā dvau yāmau vivṛtaṃ tiṣṭhati; pūrvakaṃ paścimakaṃ ca, māhaiva āgantukānāṃ gamikānāṃ ca dūtānāṃ vighno bhaviṣyatīti;	དེ་ནམ་མ་ནངས་པར་ནམ་ནངས་པའི་འདུ་ཤེས་ཀྱིས་ལྷོ་སྒོ་གང་ན་བ་དེར་སོང་བ་དང་། དེའི་ཚེ་ཕོ་ཉ་གློ་བུར་དུ་འོང་བ་དང་། འགྲོ་བ་རྣམས་ཀྱིས་མི་ཐོགས་པར་བྱ་བའི་ཕྱིར་མཚན་མོའི་ཐུན་དང་པོ་དང་། ཐ་མ་གཉིས་ལ་ལྷོ་སྒོ་ཕྱེ་སྟེ་འཇོག་གོ་།
 yāvat paśyati śivakadvāraṃ vivṛtam ālokena ca sphuṭam;	ཇི་ཙམ་ན་ལྷོ་སྒོ་ཕྱེ་བ་དང་སྣང་བས་གསལ་བར་གྱུར་པ་མཐོང་ནས་།
 tasyaitad adhavat: nūnaṃ prabhātā rajanī:	དེ་འདི་སྙམ་དུ་སེམས་ཏེ་།
 tathā hi śivakadvāraṃ vivṛtaṃ tiṣṭhati; iti viditvā tenaiva ālokena nagarān niṣkrāntaḥ;	འདི་ལྟར་ལྷོ་སྒོ་ཕྱེ་སྟེ་འདུག་པས་གདོན་མི་ཟ་བར་ནམ་ནངས་སོ་༎ སྙམ་དུ་རིག་ནས་།
 samanantaraniṣkrāntasya cāsya ya ālokaḥ (msv iii 140) so 'ntarhitaḥ; andhakāraṃ prādurbhūtam;	སྣང་བ་དེ་ཉིད་གྲོང་ཁྱེར་ནས་བྱུང་བ་དང་། དེ་བྱུང་མ་ཐག་ཏུ་སྣང་བ་གང་ཡིན་པ་དེ་མེད་ནས་སླར་ནམ་སྲོས་པར་གྱུར་ཏོ་༎
 tasyābhūd bhayam; abhūc chambhitatvaṃ;	དེ་ཡང་འཇིགས་པར་གྱུར་།
 abhūd romaharṣah;	བག་ཚ་བར་གྱུར་ཅིང་། སྤུ་ཟིང་ཞེས་བྱེད་པར་གྱུར་ནས་།
 māhaiva kaścid viheṭayen manuṣyo vāmanuṣyo vā dhūrtako vā asaṃprāptam vā syāt prabhūtaṃ kulaśulkam iti;	བདག་མིའམ་། མི་མ་ཡིན་པའམ་། ག-ཡོན་ཅན་འགའ་ཞིག་གིས་གཙེས་ཏེ་གཉོད་མང་པོ་ཡང་མ་སོན་པར་འཕྲོག་པར་མི་འགྱུར་གྲང་སྙམ་དུ་བསམ་སྟེ་། 
 viditvā pratinivartitukāmo madhuskandhasya devaputrasya sthaṇḍilaṃ pradakṣiṇīkaroti,	སླར་ལྡོག་པར་འདོད་པས་ལྷའི་བུ་སྦྲང་རྩིའི་ཕུང་པོའི་འདུག་གནས་ལ་བསྐོར་བ་བྱེད་ཅིང་ཕྱག་འཚལ་ལོ་༎
 namaskaroti ca; atha madhuskandhasya devaputrasya etad abhavat:	དེ་ནས་ལྷའི་བུ་སྦྲང་རྩིའི་ཕུང་པོ་འདི་སྙམ་དུ་སེམས་ཏེ་།
 adyaivānāthapiṇḍadena gṛhapatinā satyadarśanaṃ kartavyam;	དེང་ཉིད་དུ་ཁྱིམ་བདག་མགོན་མེད་ཟས་སྦྱིན་གྱིས་བདེན་པ་མཐོང་བར་འགྱུར་ན་།
 adyaivāyaṃ buddhaṃ bhagavantam apāsya anyadevatānamaskāraṃ kariṣyati; iti viditvā yāvacca śivakadvāraṃ yavac ca śītavanaṃ śmaśānam atrāntarād udāreṇāvabhāsenāvabhāsya anāthapiṇḍadaṃ gṛhapatim idam avocat:	དེང་ཉིད་འདི་སངས་རྒྱས་བཅོམ་ལྡན་འདས་སྤངས་ཏེ་ལྷ་གཞན་ལ་ཕྱག་འཚལ་བར་འགྱུར་བ་སྙམ་དུ་བསམ་ནས་གང་ཡང་ལྷོ་སྒོ་ནས་བསིལ་བའི་ཚལ་གྱི་དུར་ཁྲོད་ཀྱི་བར་སྣང་བ་རྒྱ་ཆེན་པོས་གསལ་བར་བྱས་ནས་ཁྱིམ་བདག་མགོན་མེད་ཟས་༄༢༩༤བ་སྦྱིན་ལ་འདི་སྐད་ཅེས་སྨྲས་སོ་༎
 abhikrama gṛhapate,	ཁྱིམ་བདག་། སྤྱན་སྔར་སོངས་ཤིག་།
 mā pratikrama;	སླར་མ་ལྡོག་ཅིག་། ཁྱོད་སྤྱན་སྔར་སོང་ན་།
 abhikramatas te śreyo bhaviṣyati;	ལེགས་པར་འགྱུར་གྱི་།
 na pratikramataḥ;	སླར་ལོག་ན་ནི་།
 tat kasya hetoḥ? (śay-v 16)	མ་ཡིན་ནོ་༎ དེ་ཅིའི་ཕྱིར་ཞེ་ན་།
 śatam aśvā śataṃ niṣkāḥ śatam aśvatarīrathāḥ |	རྟ་བརྒྱ་དང་ནི་གསེར་རྒྱན་བརྒྱ་༎
 nānāvittasya saṃpūrṇāḥ śataṃ ca vaḍavārathāḥ |	དྲེའུའི་ཤིང་རྟ་བརྒྱ་དང་ནི་༎ སྣ་ཚོགས་ནོར་གྱིས་སྦྱར་བ་ཡི་༎ རྟ་རྒོད་མ་ཡི་ཤིང་རྟ་བརྒྱ་༎
 padāvihārasyaikasya kalāṃ nārhanti ṣoḍaśīm ||	གོམ་པ་གཅིག་ཅིག་པོར་བ་ཡི་༎ བཅུ་དྲུག་ཆར་ཡང་མི་ཕོད་དོ་༎
 abhikrāma gṛhapate,	ཁྱིམ་བདག་། སྤྱན་སྔར་སོངས་ཤིག་།
 mā pratikrāma;	སླར་མ་ལྡོག་ཅིག་། ཁྱོད་སྤྱན་སྔར་སོང་ན་།
 abhikramatas te śreyo bhavati,	ལེགས་པར་འགྱུར་གྱི་།
 na pratikramataḥ;	སླར་ལོག་ན་ནི་།
 tat kasya hetoḥ?	མ་ཡིན་ནོ་༎ དེ་ཅིའི་ཕྱིར་ཞེ་ན་། གངས་ཅན་རི་ཡི་གླང་ཆེན་བརྒྱ་༎
 śataṃ haimavatā nāgāḥ suvarṇamaṇikalpitāḥ |	གསེར་དང་ནོར་བུས་བརྒྱན་བྱས་ལ་༎ ལུས་ཆེ་གཤོལ་མདའི་མཆེ་བར་ལྡན་༎
 īṣādantā mahākāyā vyūḍhavanto mataṅgajāḥ |	མ་ཏངགར་སྐྱེས་སྟོབས་པོ་ཆེ་༎
 padāvihārasyaikasya kalāṃ nārhanti ṣoḍaśīm ||	གོམ་པ་གཅིག་ཅིག་པོར་བ་ཡི་༎ བཅུ་དྲུག་ཆར་ཡང་མི་ཕོད་དོ་༎
 abhikrāma gṛhapate,	ཁྱིམ་བདག་། སྤྱན་སྔར་སོངས་ཤིག་།
 mā pratikrama; abhikramatas (msv iii 141)	སླར་མ་ལྡོག་ཅིག་། ཁྱོད་སྤྱན་སྔར་སོང་ན་།
 te śreyo bhavati;	ལེགས་པར་འགྱུར་གྱི་།
 na pratikramataḥ;	སླར་ལོག་ན་ནི་།
 tat kasya hetoḥ?	མ་ཡིན་ནོ་༎ དེ་ཅིའི་ཕྱིར་ཞེ་ན་། ཐོ་གར་ཡུལ་གྱི་བུ་མོ་བརྒྱ་༎
 śataṃ kāmbojikā kanyāḥ āmuktamaṇikuṇḍalāḥ |	ནོར་བུའི་རྣ་ཆ་གདུབ་ཀོར་ཐོགས་༎
 suvarṇakeyūradharāḥ niṣkagrīvāḥ svalaṅkṛtāḥ |	གསེར་གྱི་དཔུང་རྒྱན་ཐོགས་པ་ཡི་༎ མགྲིན་པ་རྒྱན་གྱིས་ལེགས་བརྒྱན་པ་༎
 padāvihārasyaikasya kalāṃ nārhanti ṣoḍaśīm ||	གོམ་པ་གཅིག་ཅིག་བོར་པ་ཡི་༎ བཅུ་དྲུག་ཆར་ཡང་མི་ཕོད་དོ་༎
 abhikrāma gṛhapate,	ཁྱིམ་བདག་། སྤྱན་སྔར་སོངས་ཤིག་།
 mā pratikrāma; abhikrāmatas te śreyo bhavati;	སླར་མ་ལྡོག་ཅིག་། ཁྱོད་སྤྱན་སྔར་སོང་ན་ལེགས་པར་འགྱུར་གྱི་།
 na pratikrāmataḥ; (a 319a)	སླར་ལོག་ན་ནི་།
 athānāthapiṇḍado gṛhapatis taṃ devaputram idam avocat:	མ་ཡིན་ནོ་༎ དེ་ནས་ཁྱིམ་བདག་མགོན་མེད་ཟས་སྦྱིན་གྱིས་ལྷའི་བུ་དེ་ལ་འདི་སྐད་ཅེས་སྨྲས་སོ་༎ བཞིན་བཟང་།
 kas tvam bhadrmukha?	ཁྱོད་སུ་ཞིག་།
 aham asmi gṛhapate madhuskandho nāma māṇavaḥ;	ཁྱིམ་བདག་༄༢༩༥ཨ་༌༎
 tavaiva purāṇo gṛhasakhā;	ཁོ་བོ་ནི་། ཁྱོད་ཉིད་ཀྱི་གྲོགས་པོ་རྙིང་བ་བྲམ་ཟེའི་ཁྱེའུ་སྦྲང་རྩིའི་ཕུང་པོ་ཡིན་ཏེ་།
 so 'haṃ śāriputramaudgalyāyanayor bhikṣvor antike cittam abhiprasādya kālagataś cāturmahārājikeṣu deveṣūpapannaḥ, asminn eva śivikādvāre naivāsikaḥ;	ཁོ་བོས་དགེ་སློང་ཤའ་རིའི་བུ་དང་། མོའུ་འགལ་གྱི་བུ་གཉིས་ལ་སེམས་དད་པ་བསྐྱེད་ནས་ཤི་བ་དང་རྒྱལ་ཆེན་བཞིའི་རིས་ཀྱི་ལྷ་རྣམས་སུ་སྐྱེས་ཏེ་ལྷོ་སྒོ་འདི་ཉིད་ན་གཉུག་མར་གནས་སོ་༎ 
 tasmād aham evaṃ vadāmi:	དེའི་ཕྱིར་ཁོ་བོ་ཁྱོད་ལ་འདི་སྐད་ཅེས་།
 abhikrāma gṛhapate mā pratikrāma;	ཁྱིམ་བདག་། སྤྱན་སྔར་སོང་ཞིག་། སླར་མ་ལྡོག་ཅིག་། ཁྱོད་སྤྱན་སྔར་སོང་ན་།
 abhikrāmatas te śreyo bhavati,	ལེགས་པར་འགྱུར་གྱི་།
 na pratikrāmata iti;	སླར་ལོག་ན་ནི་། མ་ཡིན་ནོ་༎ ཞེས་སྨྲའོ་༎༎ འདུལ་བ་གཞི་།
 athānāthapiṇḍādasya gṛhapater etad abhavat:	བམ་པོ་དོན་ལྔ་པ་། དེ་ནས་ཁྱིམ་བདག་མགོན་མེད་ཟས་སྦྱིན་འདི་སྙམ་དུ་སེམས་ཏེ་། ཀྱེ་མའོ་༎
 nāvaro buddho bhaviṣyati,	སངས་རྒྱས་བཅོམ་ལྡན་འདས་ནི་། མཆོག་མ་ཡིན་པ་མ་ཡིན་ཞིང་།
 nāvaraṃ dharmākhyānaṃ,	ཆོས་བསྟན་པ་ཡང་མཆོག་མ་ཡིན་པ་མ་ཡིན་ཏེ་། དེ་ལ་ད་ལྟར་ལྷ་ཡང་བརྩོན་པར་བྱེད་ཀྱི་།
 yatredānīṃ devatā api autsukyam āpadyante tasya bhagavato darśanāya;	བཅོམ་ལྡན་འདས་དེ་ལ་བལྟ་བར་བྱའོ་༎ སྙམ་དུ་བསམ་ནས་།
 iti viditvā yena śītavanaṃ śmaśānaṃ tenopasaṅkrāntaḥ; tena khalu samayena bahir vihārasyābhyavakāśe bhagavān caṅkrameṇa caṅkramyate, yadbhūyasā anāthapiṇḍadaṃ gṛhapatim āgamayamānaḥ;	བསིལ་བའི་ཚལ་གྱི་དུར་ཁྲོད་གང་ན་བ་དེར་སོང་བ་དང་། དེའི་ཚེ་བཅོམ་ལྡན་འདས་གཙུག་ལག་ཁང་གི་ཕྱི་རོལ་བླ་གབ་མེད་པ་ན་འཆག་ཅིང་ལྷག་པར་ཡང་ཁྱིམ་བདག་མགོན་མེད་ཟས་སྦྱིན་འོང་བ་ལ་གཞེས་པ་། 
 adrākṣīd anāthapiṇḍado gṛhapatir bhagavantam durād eva;	ཁྱིམ་བདག་མགོན་མེད་ཟས་སྦྱིན་གྱིས་བཅོམ་ལྡན་འདས་རྒྱང་རིང་པོ་ཁོ་ནས་མཐོང་ངོ་གཞེས་པ་། 
 dṛṣṭvā ca punar yena bhagavāṃs tenopasaṅkrāntaḥ;	༎ མཐོང་ནས་ཀྱང་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་། བཅོམ་ལྡན་འདས་ལ་ཁྱིམ་བདག་གིས་ཡང་དག་པར་དགྱེས་པར་འགྱུར་བས་།
 upasaṅkramya bhagavantam gṛhapatiḥ pratisaṃmodanayā pratisammodate: (msv iii 142) kaccid bhagavān sukhaṃ śāyita iti;	ཡང་དག་པར་དགྱེས་པར་བྱེད་དེ་།
 atha bhagavāṃs tasyāṃ velāyāṃ gāthā bhāṣate; sarvathā vai sukhaṃ śete brāhmaṇaḥ parinirvṛtaḥ | (śay-v 17)	བཅོམ་ལྡན་འདས་། ཇི་ག་བདེ་པར་༄༢༩༥བ་མནལ་ཏམ་། དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་དེ་བཀའ་སྩལ་པ་།
 lipyate yo na kāmair hi vipramukto nirupadhiḥ ||	གང་ཞིག་འདོད་པས་མ་གོས་ལ་༎ ཟག་མེད་རབ་ཏུ་རྣམ་གྲོལ་བ་༎ མྱ་ངན་ཡོངས་འདས་བྲམ་ཟེ་ནི་༎ ཐམས་ཅད་དུ་ནི་བདེ་བར་མནལ་༎
 chitveha sarvam āśaktin vinīya hṛdayajvaram |	འདིར་ནི་རེ་བ་ཀུན་བཅད་ནས་༎ ཐུགས་ཀྱི་རིམས་ནད་རྣམ་བསལ་ཅིང་༎
 upaśāntaḥ sukhaṃ śete śāntiprāptena cetasā ||	ཞི་བ་ཐོབ་པའི་ཐུགས་ཀྱིས་ནི་༎ ཉེ་བར་ཞི་བ་བདེ་བར་མནལ་༎
 atha bhagavān anāthapiṇḍadaṃ gṛhapatim ādāya vihāraṃ praviśya prajñapta evāsane niṣaṇṇaḥ;	དེ་ནས་བཅོམ་ལྡན་འདས་ཀྱིས་། ཁྱིམ་བདག་མགོན་མེད་ཟས་སྦྱིན་ཁྲིད་ནས་གཙུག་ལག་ཁང་དུ་ཞུགས་ཏེ་གདན་བཤམས་པ་ཉིད་ལ་བཞུགས་པ་དང་། 
 anāthapiṇḍado gṛhpatir bhagavataḥ pādau śirasā vanditvā ekānte niṣaṇṇaḥ;	ཁྱིམ་བདག་མགོན་མེད་ཟས་སྦྱིན་གྱིས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ་། ཕྱོགས་གཅིག་ཏུ་འདུག་པ་དང་། བཅོམ་ལྡན་འདས་ཀྱིས་།
 ekānte niṣaṇṇam anāthapiṇḍadaṃ gṛhapatiṃ bhagavān dharmyayā kathayā sandarśayati samādāpayati samuttejayati,	ཁྱིམ་བདག་མགོན་མེད་ཟས་སྦྱིན་ལ་ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད་། ཡང་དག་པར་འཛིན་དུ་འཇུག་པར་མཛད་། ཡང་དག་པར་གཟེངས་བསྟོད་པར་མཛད་།
 saṃpraharṣayati;	ཡང་དག་པར་རབ་ཏུ་དགའ་བར་མཛད་དེ་།
 yāsau buddhānāṃ bhagavatāṃ pūrvakālakaraṇīyā dharmyā kathā,	སངས་རྒྱས་བཅོམ་ལྡན་འདས་རྣམས་ཀྱིས་ཐོག་མའི་དུས་སུ་ཆོས་ཀྱི་གཏམ་མཛད་པ་གང་ཡིན་པ་འདི་ལྟ་སྟེ་། 
 tadyathā dānakathā śīlakathā svargakathā kāmānām āsvādādīnavasaṃkleśavyavadānanaiṣkramyapraviveka anuśaṃsavyavadānapakṣyān dharmān vistareṇa	སྦྱིན་པའི་གཏམ་དང་། ཚུལ་ཁྲིམས་ཀྱི་གཏམ་དང་། མཐོ་རིས་ཀྱི་གཏམ་དང་། འདོད་པ་རྣམས་ཀྱི་མནོག་དང་། ཉེས་དམིགས་དང་། ཀུན་ནས་ཉོན་མོངས་པ་དང་། རྣམ་པར་བྱང་བ་དང་། ངེས་པར་འབྱུང་བ་དང་། རབ་ཏུ་དབེན་པའི་ཕན་ཡོན་གྱི་ཕྱོགས་དང་མཐུན་པའི་ཆོས་ཀྱི་གཏམ་རྒྱས་པར་ཡང་དག་པར་བསྟན་ཏོ་༎ གང་གི་༄༢༩༦ཨ་༌༎
 yadā cainaṃ bhagavān adrākṣīt hṛṣṭacittaṃ kalyacittaṃ muditacittaṃ vinivaraṇacittaṃ bhavyaṃ pratibalaṃ sāmutkarṣikīṃ dharmadeśanām ājñātum,	ཚེ་བཅོམ་ལྡན་འདས་ཀྱིས་དེ་དགའ་བའི་སེམས་དང་། དགེ་བའི་སེམས་དང་། མགུ་བའི་སེམས་དང་། སྒྲིབ་པ་དང་བྲལ་བའི་སེམས་དང་། སྐལ་བ་དང་ལྡན་ཞིང་། ཡང་དག་ཕུལ་གྱི་ཆོས་བཤད་པ་ཀུན་ཤེས་པར་ནུས་པར་གཟིགས་པ་དེའི་ཚེ་།
 tadā yāsau buddhānāṃ bhagavatāṃ sāmutkarṣikī dharmadeśanā tadyathā duḥkhaṃ samudayo nirodho mārgaś catvāry āryasatyāni vistareṇa saṃprakāśayati;	སངས་རྒྱས་བཅོམ་ལྡན་འདས་རྣམས་ཀྱི་ཡང་དག་ཕུལ་གྱི་ཆོས་བཤད་པ་། འཕགས་པའི་བདེན་པ་བཞི་པོ་གང་ཡིན་པ་འདི་ལྟ་སྟེ་། སྡུག་བསྔལ་དང་། ཀུན་འབྱུང་བ་དང་། འགོག་པ་དང་། ལམ་རྒྱས་པར་རབ་ཏུ་བསྟན་ཏོ་༎
 athānāthapiṇḍado gḥapatis tasminn evāsane niṣaṇṇaś catvaṛy āryasatyāny abhisameti;	དེ་ནས་ཁྱིམ་བདག་མགོན་མེད་ཟས་སྦྱིན་གྱིས་སྟན་དེ་ཉིད་ལ་འདུག་བཞིན་དུ་འཕགས་པའི་བདེན་པ་བཞི་པོ་འདི་ལྟ་སྟེ་།
 tadyathā duḥkhaṃ samudayo nirodho mārgaḥ;	སྡུག་བསྔལ་བ་དང་། ཀུན་འབྱུང་བ་དང་། འགོག་པ་དང་། ལམ་མངོན་པར་རྟོགས་ཏེ་། དཔེར་ན་། གོས་གཙང་མ་ནག་ནོག་མེད་པ་ཚོན་དུ་གཞུག་པར་འོས་པ་།
 tasyathā śuddhaṃ vastram apagatakālakaṃ rañjanopagaṃ raṅge prakṣiptaṃ samyag eva raṅgaṃ pratigṛhṇāti,	ཚོན་གྱི་ནང་དུ་བཅུག་ན་ལེགས་པར་ཚོན་རྩི་འཛིན་བཏུབ་པ་དེ་བཞིན་དུ་།
 evam evānāthapiṇḍado gṛhapatis tasminn eva āsane niṣaṇṇaś catvāry āryasatyāny abhisameti;	ཁྱིམ་བདག་མགོན་མེད་ཟས་སྦྱིན་གྱིས་སྟན་དེ་ཉིད་ལ་འདུག་བཞིན་དུ་འཕགས་པའི་བདེན་པ་བཞི་པོ་འདི་ལྟ་སྟེ་། 
 tadyathā duḥkhaṃ samudayo nirodho mārga iti;	སྡུག་བསྔལ་དང་། ཀུན་འབྱུང་བ་དང་། འགོག་པ་དང་། ལམ་མངོན་པར་རྟོགས་སོ་༎
 athānāthapiṇḍado gṛhapatir dṛṣṭadharmā prāptadharmā viditadharmā (msv iii 143)	དེ་ནས་ཁྱིམ་བདག་མགོན་མེད་ཟས་སྦྱིན་གྱིས་།
 paryavagāḍhadharmā tīrṇakāṅkṣo tīrṇavicikitsaḥ aparapratyayo 'nanyaneyaḥ śāstuś śāsane dharmeṣu vaiśāradyaprāptaḥ utthāyāsanād ekāṃsam uttarāsaṅgaṃ	ཆོས་མཐོང་བ་དང་། ཆོས་ཐོབ་པ་དང་། ཆོས་རིག་པ་དང་། ཆོས་ཀྱི་གཏིང་སླེབ་པ་དང་། སོམ་ཉི་ལས་བརྒལ་བ་དང་། ཐེ་ཚོམ་ལས་བརྒལ་བ་དང་། སྟོན་པའི་བསྟན་པ་ལ་གཞན་གྱི་དྲིང་མི་འཇོག་པ་དང་། གཞན་གྱིས་མི་བཀྲི་བ་༄༢༩༦བ་དང་། ཆོས་རྣམས་ལ་མི་འཇིགས་པ་ཐོབ་ནས་སྟན་ལས་ལངས་ཏེ་། བླ་གོས་ཕྲག་པ་གཅིག་ཏུ་གཟར་ནས་།
 yena bhagavāṃs tenāñjalim praṇamya bhagavantam idam (a 319b)	བཅོམ་ལྡན་འདས་གང་ན་བདེ་ལོགས་སུ་ཐལ་མོ་སྦྱར་བ་བཏུད་དེ་། བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། བདག་ནི་། འཕགས་སོ་༎
 avocat; abhikrānto 'haṃ bhadantābhikrāntaḥ;	མངོན་པར་འཕགས་སོ་༎
 eso 'haṃ bhagavantaṃ śaraṇaṃ gacchāmi; dharmaṃ ca bhikṣusaṅghaṃ ca;	བཅོམ་ལྡན་འདས་དང་། ཆོས་དང་། དགེ་སློང་གི་དགེ་འདུན་ལ་བདག་སྐྱབས་སུ་མཆི་ལགས་ཀྱི་། དགེ་བསྙེན་དུ་གཟུང་དུ་གསོལ་།
 upāsakam māṃ ca dhāraya adyāgreṇa yāvajjīvaṃ prāṇopetaṃ śaraṇāgatam abhiprasannam;	དེང་སླན་ཆད་ཇི་སྲིད་འཚོའི་བར་དུ་སྲོག་དང་ཡང་བསྡོས་ཏེ་སྐྱབས་སུ་མཆི་བར་མངོན་པར་དད་ལགས་སོ་༎ 
 atha bhagavān anāthapiṇḍadaṃ gṛhapatim idam āvocat:	དེ་ནས་བཅོམ་ལྡན་འདས་ཀྱིས་ཁྱིམ་བདག་མགོན་མེད་ཟས་སྦྱིན་ལ་འདི་སྐད་ཅེས་བཀའ་ལགས་སོ་༎ སྩལ་ཏོ་༎ ཁྱིམ་བདག་།
 kinnāmā tvaṃ gṛhapate?	ཁྱོད་ཀྱི་མིང་ཅི་། བཙུན་པ་།
 aham asmi bhadanta sudatto nāmnā;	བདག་གི་མིང་ནི་། བཟང་སྦྱིན་ལགས་མོད་ཀྱི་། མགོན་མ་མཆིས་པ་རྣམས་ལ་འཚལ་མ་སྩོལ་པས་། དེས་ན་།
 api tv anāthebhyaḥ piṇḍakam anuprayacchāmi; tato mām anāthapiṇṣado gṛhapatir anāthapiṇḍado gṛhapatir iti janaḥ sañjānīte;	བདག་ལ་སྐྱེ་བོ་རྣམས་ཀྱིས་མགོན་མེད་ཟས་སྦྱིན་ཞེས་བགྱི་བར་འཚལ་ཏོ་༎
 kutobhūmakas tvaṃ gṛhapate? (śay-v 18)	ཁྱིམ་བདག་། ཁྱོད་ཀྱི་གནས་གང་ཡིན་། བཙུན་པ་།
 asti bhadanta prācīneṣu janapadeṣu śrāvastī nāma kosalānāṃ nigamaḥ; tatrāhaṃ prativasāmi anāthapiṇḍada invites the buddha to śrāvastī āgacchatu bhagavān śrāvastīm;	ཡུལ་ཕྲ་ཙི་ན་ཞེས་བགྱི་བ་ན་ཀོ་ས་ལ་རྣམས་ཀྱི་གྲོང་རྡལ་མཉན་ཡོད་ཅེས་བགྱི་བ་དེ་ན་བདག་མཆིས་ལགས་སོ་༎
 ahaṃ bhagavantam upasthāsyāmi yāvajjīvaṃ cīvarapiṇḍapātaglānapratyayabhaiṣaiyapariṣkāraiḥ sārdhaṃ bhikṣusaṅghena;	བཅོམ་ལྡན་འདས་མཉན་ཡོད་དུ་གཤེགས་ཤིག་དང་། བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ལ་བདག་ཇི་སྲིད་འཚོའི་བར་དུ་ན་བཟའ་ཆོས་གོས་དང་། བསོད་སྙོམས་དང་། གཟིམས་ཆ་དང་། སྙུན་དཔྱད་ཀྱི་རྐྱེན་སྨན་གྱི་ཡོ་བྱད་རྣམས་ཀྱིས་བསྙེན་བཀུར་བགྱི་ལགས་སོ་༎ ཁྱིམ་བདག་།
 santi gṛhapate vihārāḥ śrāvastyām?	མཉན་ཡོད་ན་གཙུག་ལག་ཁང་ཡོད་དམ་།
 no bhadanta:	བཙུན་པ་། མ་མཆིས་ལགས་༄༢༩༧ཨ་༌༎
 yatra gṛhapate vihārāḥ santi tatra bhikṣava āgantavyaṃ gantavyaṃ vastavyaṃ manyante;	སོ༏་༏ཁྱིམ་བདག་གང་ན་གཙུག་ལག་ཁང་ཡོད་པ་དེར་དགེ་སློང་རྣམས་འོང་བ་དང་། འགྲོ་བ་དང་། གནས་པར་སེམས་སོ་༎
 āgacchatu bhagavān; ahaṃ tathā kariṣyāmi yathā śrāvastyāṃ vihārā bhaviṣyanti; bhikṣavaś ca āgantavyaṃ gantavyaṃ vastavyaṃ maṃsyanta iti;	བཅོམ་ལྡན་འདས་གཤེགས་ཤིག་དང་། བདག་གིས་ཅི་ནས་ཀྱང་མཉན་ཡོད་དུ་དགེ་སློང་རྣམས་མཆི་བ་དང་། གཞན་དུ་མཆི་བ་དང་། མཆིས་པར་སེམས་པར་འགྱུར་པ་དེ་ལྟར་གཙུག་ལག་ཁང་རྩིག་ལགས་སོ་༎
 adhivāsayati bhagavān anāthapiṇḍadasya gṛhapates tūṣṇīṃbhāvena;	བཅོམ་ལྡན་འདས་ཀྱིས་ཅང་མི་གསུང་པས་ཁྱིམ་བདག་མགོན་མེད་ཟས་སྦྱིན་ལ་གནང་ངོ་༎
 anāthapiṇḍado gṛhapatir bhagavatas tūṣṇīṃbhāvenādhivāsanāṃ viditvā bhagavataḥ pādau śirasā vanditvā bhagavato 'ntikāt prakrāntaḥ;	དེ་ནས་ཁྱིམ་བདག་མགོན་མེད་ཟས་སྦྱིན་གྱིས་བཅོམ་ལྡན་འདས་ཅང་མི་གསུང་བས་གནང་བར་རིག་ནས་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་བཅོམ་ལྡན་འདས་ཀྱི་སྤྱན་སྔ་ནས་། སོང་ངོ་༎ 
 tato 'sya yad rājagṛhe kṛtyaṃ vā karaṇīyaṃ vā tat sarvaṃ kṛtvā pariprāpya (msv iii 144)	དེ་ནས་དེས་རྒྱལ་པོའི་ཁབ་ཏུ་སྒྲུབ་པ་དང་བྱ་བ་གང་ཡིན་པ་དེ་ཐམས་ཅད་བྱས་ཏེ་གྲུབ་ནས་།
 punar yena bhagavāṃs tenopasaṅkrāntaḥ; upasaṅkramya bhagavataḥ pādau śirasā vanditvā ekānte niṣaṇṇaḥ;	སླར་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་།
 ekāntaninṣaṇṇo 'nāthapiṇḍado gṛhapatir bhagavantam idam avocat:	བཅོམ་ལྡན་འདས་ལ་འདི་སྐད་ཅེས་གསོལ་ཏོ་།
 anuprayaccha me bhagavan bhikṣuṃ sahāyakan yena sahāyakena śrāvastyāṃ bhagavato 'rthāya vihāraṃ kārayāmīti;	བཅོམ་ལྡན་འདས་། བདག་གི་གྲོགས་དགེ་སློང་ཞིག་སྩལ་དུ་གསོལ་། བདག་དེ་དང་ལྷན་ཅིག་མཉན་ཡོད་དུ་བཅོམ་ལྡན་འདས་ཀྱི་སླད་དུ་གཙུག་ལག་ཁང་རྩིག་ལགས་སོ་༎ བཅོམ་ལྡན་འདས་ཀྱིས་དགོངས་པ་།
 bhagavān saṃlakṣayati; katarasya bhikṣor anāthapiṇḍado gṛhapatiḥ saparivāro śrāvastīnivāsī ca janakāyo vidheyaḥ?	དགེ་སློང་སུ་ཞིག་གིས་ཁྱིམ་བདག་མགོན་མེད་ཟས་སྦྱིན་འཁོར་དང་བཅས་པ་དང་། མཉན་ཡོད་ན་གནས་པའི་སྐྱེ་བོའི་ཚོགས་འདུལ་བར་འགྱུར་སྙམ་ན་།
 paśyati śāriputrasya bhikṣoḥ;	དགེ་སློང་ཤའ་རིའི་བུས་འགྱུར་བར་གཟིགས་ནས་།
 tatra bhagavān āyuṣmantam śāriputram āmantrayate:	དེ་ནས་བཅོམ་ལྡན་འདས་༄༢༩༧བ་ཀྱིས་ཚེ་དང་ལྡན་པ་ཤའ་རིའི་བུ་ལ་བཀའ་སྩལ་པ་། ཤའ་རིའི་བུ་།
 samanvāhara śāriputra anāthapiṇḍadaṃ gṛhapatiṃ saparivāraṃ śrāvastīnivāsinaṃ ca janakāyam iti;	ཁྱིམ་བདག་མགོན་མེད་ཟས་སྦྱིན་འཁོར་དང་བཅས་པ་དང་། མཉན་ཡོད་ན་གནས་པའི་སྐྱེ་བོའི་ཚོགས་ལ་སོགས་ཤིག་།
 adhivāsayaty āyuṣmāṃś chāriputro bhagavatas tūṣṇīṃbhāvena;	ཚེ་དང་ལྡན་པ་ཤའ་རིའི་བུས༏་བཅོམ་ལྡན་འདས་ལ་ཅང་མི་སྨྲ་བས་བཅོམ་ལྡན་འདས་ཀྱི་བཀའ་མཉན་ཏོ་༎ 
 athāyuṣmāṃś chāriputro bhagavataḥ pādau śirasā vanditvā bhagavato 'ntikāt ptakrāntaḥ śāriputra leaves for śrāvastī	དེ་ནས་ཁྱིམ་བདག་མགོན་མེད་ཟས་སྦྱིན་གྱིས་ཚེ་དང་ལྡན་པ་ཤའ་རིའི་བུ་ཅང་མི་སྨྲ་བས་ཁས་བླངས་པར་རིག་ནས་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་། བཅོམ་ལྡན་འདས་ཀྱི་སྤྱན་སྔ་ནས་སོང་ངོ་༎
 athāyuṣmāṃś chāriputras tasyā eva rātrer atyayāt pūrvāhṇe nivāsya,	དེ་ནས་ཚེ་དང་ལྡན་པ་ཤའ་རིའི་བུ་དེ་ཉིད་ཀྱི་ནུབ་མོ་འདས་ནས་སྔ་དྲོ་ཤམ་ཐབས་བགོས་། 
 pātracīvaram ādāya rājagṛhaṃ piṇḍāya prāvikṣat;	ཆོས་གོས་ལྷུང་བཟེད་ཐོགས་ཏེ་།
 rājagṛhaṃ piṇḍāya caritvā kṛtabhaktakṛtyaḥ paścādbhaktapiṇḍapātapratikrānto yathāparibhuktaṃ śayanāsanaṃ pratiśamayya,	རྒྱལ་པོའི་ཁབ་ཏུ་བསོད་སྙོམས་ལ་ཞུགས་ནས་། རྒྱལ་པོའི་ཁབ་ཏུ་བསོད་སྙོམས་སྤྱད་དེ་ཟས་ཀྱི་བྱ་བ་བྱས་ནས་། ཟས་ཕྱི་མའི་བསོད་སྙོམས་སྤངས་ཏེ་གནས་མལ་ཇི་ལྟར་ལོངས་སྤྱད་པ་མཁོས་སུ་ཕབ་ནས་ལྷུང་བཟེད་དང་ཆོས་གོས་བླངས་ཏེ་མཉན་ཡོད་གང་ན་པ་དེར་རྒྱུ་ཞིང་སོང་ངོ་༎
 samādāya pātracīvaraṃ, yena śrāvastī tena cārikāṃ prakrāntaḥ; athānāthapiṇḍado gṛhapatiḥ prabhūtaṃ śambalam ādāya ekaikarātrinivāsena śrāvastīm anuprāptaḥ;	དེ་ནས་ཁྱིམ་བདག་མགོན་མེད་ཟས་སྦྱིན་ལམ་རྒྱགས་མང་པོ་ཁྱེར་ནས་ནུབ་མོ་ནུབ་མོ་ཞིང་མཉན་ཡོད་དུ་སོང་སྟེ་ཕྱིན་ནས་།
 sa praviśann eva śrāvastīm ārāmeṇārāmam udyānenodyānam upavanenopavanaṃ caṅkramam anucaṅkramyamāṇo suvicarann evam āha:	དེ་མཉན་ཡོད་དུ་མ་ཞུགས་པ་ཉིད་དུ་ཀུན་དགའ་ར་བ་ནས་ཀུན་དགའ་ར་བ་དང་། ནགས་ཚལ་ནས་ནགས་ཚལ་དང་། སྐྱེད་མོས་ཚལ་ནས་སྐྱེད་མོས་ཚལ་དང་། འཆགས་ནས་འཆགས་ན་དཔྱོད་ཅིང་འདི་སྐད་ཅེས་སྨྲས་སོ་༎
 kataraḥ sa pṛthivīpradeśo bhaviṣyati śrāvastyā nātidūre (śay-v 19) nātyāsanne divā alpākīrṇo 'lpavilāpo rātrāv alpaśabdo 'lpanirghoṣaḥ alpadaṃśamaśakavātātapasarīsṛpasaṃsparśaḥ, yatrāhaṃ bhagavato 'rthāya vihāraṃ māpayiṣyāmīti;	མཉན་ཡོད་དང་ཧ་ཅང་ཡང་མི་རིང་ལ་ཧ་ཅང་ཡང་མི་ཉེ་བ་དང་། ཉིན་པར་ལང་ལོང་ཉུང་ཞིང་ཀུ་ཅོ་ཉུང་བ་དང་། མཚན་མོ་གཅོམ་ཆུང་བ་དང་། སྒྲ་ཆུང་བ་དང་། སྦྲང་བུ་༄༢༩༨ཨ་༌༎ དང༏་ཤ་སྦྲང་དང་། རླུང་དང་། ཉི་མ་དང་། སྡིག་སྦྲུལ་གྱི་རེག་པ་ཆུང་བའི་ས་ཕྱོགས་དེ་གང་ན་ཡོད་པ་དེར་བདག་གིས་བཅོམ་ལྡན་འདས་ཀྱི་ཕྱིར་གཙུག་ལག་ཁང་བརྩིག་གོ་། ཞེས་པ་ལས་།
 adrākṣīd anāthapiṇḍado gṛhapatiḥ,	ཁྱིམ་བདག་མགོན་མེད་ཟས་སྦྱིན་གྱིས་། གཞོན་ནུ་རྒྱལ་བྱེད་ཀྱི་ཀུན་དགའ་ར་བ་ནི་།
 jetasya kumarasyārāmam śrāvastyā nātidūre nātyāsanne divā alpākīṇam alpavilāpaṃ rātrāv alpaśabdṃ alpanirghoṣaṃ alpadaṃśamaśakavātātapasarīsṛpasparśam;	མཉན་ཡོད་དང་ཧ་ཅང་ཡང་མི་རིང་། ཧ་ཅང་ཡང་མི་ཉེ་ལ་། ཉིན་པར་ལང་ལོང་ཉུང་ཞིང་ཀུ་ཅོ་ཉུང་བ་དང་། མཚན་མོ་གཅོམ་ཆུང་བ་དང་། སྒྲ་ཆུང་བ་དང་། སྦྲང་བུ་དང་། ཤ་སྦྲང་དང་། རླུང་དང་། ཉི་མ་དང་། སྡིག་སྦྲུལ་གྱི་རེག་པ་ཉུང་བར་མཐོང་ངོ་༎
 dṛṣṭvā ca punar asyaitad abhavat:	མཐོང་ནས་ཀྱང་འདི་སྙམ་དུ་སེམས་ཏེ་།
 atrāhaṃ bhagavato 'rthāya vihāraṃ māpayiṣyāmīti;	འདིར་བདག་གིས་བཅོམ་ལྡན་འདས་ཀྱི་ཕྱིར་གཙུག་ལག་ཁང་བརྩིག་གོ་།
 sa praviśann eva svaṃ niveśanaṃ yena jetaḥ kumāras tenopasaṅkrāntaḥ;	སྙམ་ནས་། དེ་རང་གི་ཁྱིམ་དུ་མ་སོང་བ་ཉིད་དུ་གཞོན་ནུ་རྒྱལ་བྱེད་གང་ན་བ་དེར་སོང་སྟེ་ཕྱིན་པ་དང་། 
 upasaṅkramya jetaṃ kumāram idam avocat;	གཞོན་ནུ་རྒྱལ་བྱེད་ལ་འདི་སྐད་ཅེས་སྨྲས་སོ་༎
 anuprayaccha me kumāra ārāmam;	གཞོན་ནུ་། བདག་ལ་ཀུན་དགའ་ར་བ་སྩོལ་ཅིག་།
 ahaṃ tatra bhagavato 'rthāya vihāraṃ kārayāmi iti;	དེར་བདག་གིས་བཅོམ་ལྡན་འདས་ཀྱི་ཕྱིར་གཙུག་ལག་ཁང་རྩིག་ལགས་སོ་༎
 sa kathayati;	དེས་སྨྲས་པ་།
 na me gṛhapate sa ārāmaḥ;	ཁྱིམ་བདག་། དེ་ནི༏་ངའི་ཀུན་དགའ་ར་བ་མ་ཡིན་ཏེ་། སྐྱེད་མོས་ཚལ་ཡིན་མོད་ཀྱི་།
 kin tu udyānaṃ tan mameti;	དེ་ངའི་ཡིན་ནོ་༎
 dvir api trir apy anāthapiṇḍado gṛhapatir jetaṃ kumāram idam avocat:	ལན་གཉིས་ལན་གསུམ་དུ་ཡང་ཁྱིམ་བདག་མགོན་མེད་ཟས་སྦྱིན་གྱིས་། གཞོན་ནུ་རྒྱལ་བྱེད་ལ་འདི་སྐད་ཅེས་སྨྲས་སོ་༎ གཞོན་ནུ་།
 anuprayaccha me kumāra ārāmam;	བདག་ལ་སྐྱེད་མོས་ཚལ་སྩོལ་ཅིག་།
 ahaṃ tatra bhagavato 'rthāya vihāraṃ māpayāmīti;	བདག་གིས་དེར་བཅོམ་ལྡན་འདས་ཀྱི་ཕྱིར་གཙུག་ལག་ཁང་རྩིག་ལགས་སོ་༎
 aparityakto ḥgṛhapateḥ me ārāmāḥ koṭisaṃstareṇāpi;	ཁྱིམ་བདག་། ཀུན་དགའ་ར་བ་དེ་། ༄༢༩༨བ་གསེར་བྱེ་བ་གཤིབས་ཀྱང་མི་གཏོང་ངོ་༎
 punar apy anāthapiṇḍado gṛhaptir jetaṃ kumaram idam avocat:	ཡང་། ཁྱིམ་བདག་མགོན་མེད་ཟས་སྦྱིན་གྱིས་། གཞོན་ནུ་རྒྱལ་བྱེད་ལ་འདི་སྐད་ཅེས་སྨྲས་སོ་༎
 kṛtārgho 'si kumāra ārāmasya;	གཞོན་ནུས་ཀུན་དགའ་ར་བའི་རིན་བཅད་ཟིན་གྱི་།
 pratīccha hiraṇyasuvarṇam;	གསེར་དང་དབྱིག་ལོངས་ཤིག་། ཀུན་དགའ་ར་བ་ནི་།
 mamārāmaḥ;	བདག་གི་ལགས་སོ་༎
 kaḥ kṛtārghaḥ?	སུས་རིན་བཅད་།
 tvaṃ kṛtārghaḥ;	ཁྱོད་ཀྱིས་རིན་བཅད་མོད་།
 tau kṛtārgho na kṛtargha iti vivādam āpannau,	དེ་གཉིས་རིན་བཅད་དོ་༎ མ་བཅད་དོ་།
 yena vyāvahārikapuruṣās tena saṃprasthitāḥ;	ཞེས་རྩོད་པར་གྱུར་ནས་ཞལ་ཆེ་གཅོད་པའི་སྣ་ཆེན་པོ་ལ་གཏོགས་པའི་མི་གང་ན་བ་དེར་སོང་བ་དང་། 
 atrāntare caturṇāṃ lokapālānām etad abhavat;	དེའི་བར་དུ་འཇིག་རྟེན་སྐྱོང་བ་བཞི་འདི་སྙམ་དུ་སེམས་ཏེ་།
 ayam anāthapiṇḍado gṛhapatir udyukto bhagavato 'rthāya vihāraṃ vihāraṃ māpayitum;	ཁྱིམ་བདག་མགོན་མེད་ཟས་སྦྱིན་འདི་ནི་། བཅོམ་ལྡན་འདས་ཀྱི་ཕྱིར་གཙུག་ལག་ཁང་རྩིག་པར་བརྩོན་གྱི་།
 sāhāyyam asyānuṣṭheyam iti;	དེའི་གྲོགས་བྱའོ་༎ སྙམ་ནས་།
 tato vyāvahārikapuruṣam ātmānam abhinirmāya	དེ་ནས་ཞལ་ཆེ་གཅོད་པ་སྣ་ཆེན་པོ་ལ་གཏོགས་པའི་ཆ་བྱད་དུ་བདག་ཉིད་མངོན་པར་སྦྲུལ་ནས་དགོས་པའི་ཕྱིར་འདུས་སོ་༎
 arthādhikaraṇe niṣaṇṇāḥ; anāthapiṇḍado gṛhapatir jetaś ca kumāro vyāvahārikasakāśam upasaṅkrāntau;	དེ་ནས་ཁྱིམ་བདག་མགོན་མེད་ཟས་སྦྱིན་དང་། གཞོན་ནུ་རྒྱལ་བྱེད་གཉིས་ཞལ་ཆེ་གཅོད་པ་སྣ་ཆེན་པོ་ལ་གཏོགས་པའི་མིའི་དྲུང་དུ་སོང་ནས་། ཁྱིམ་བདག་མགོན་མེད་ཟས་སྦྱིན་གྱིས་།
 athānāthapiṇḍako gṛhapatir vyāvahārikapuruṣāṇām etam arthaṃ vistareṇa nivedayati; te kathayanti;	ཞལ་ཆེ་གཅོད་པའི་སྣ་ཆེན་པོ་ལ་གཏོགས་པ་རྣམས་ལ་དོན་དེ་རྒྱས་པར་སྨྲས་པ་དང་། དེ་རྣམས་ཀྱིས་སྨྲས་པ་།
 kṛtārgho 'si kumāra ārāmasya;	གཞོན་ནུ་ཀུན་དགའ་ར་བ་ནི་། རིན་བཅད་ཟིན་གྱི་།
 pratīccha suvarṇam:	གསེར་དང་དབྱིག་ལོངས་ཤིག་། ཀུན་དགའ་ར་བ་ནི་།
 gṛhapatre ārāma iti;	ཁྱིམ་བདག་གི་ཡིན་ནོ་༎
 sa tūṣṇīm avasthitaḥ;	དེ་ཅང་མི་སྨྲ་བར་འདུག་གོ་། ཁྱིམ་བདག་མགོན་མེད་ཟས་སྦྱིན་གྱིས་།
 anāthapiṇḍado gṛhapatiḥ śakaṭair bhāraiḥ mūṭaiḥ piṭakair uṣṭrair gobhir gardabhaiḥ prabhūtaṃ suvarṇam abhinirhṛtya,	ཤིང་རྟ་དང་། ཁུ་ར་དང་། སྐྱེ་དང་། གཟེ་བ་དང་། རྔ་མོ་དང་། གླང་དང་། བོང་བུ་རྣམས་ལ་གསེར་མང་པོ་བཀལ་ཏེ་།
 sarvaṃ jetavanaṃ saṃstartum ārabdhaḥ; na parisamāpyate; tiṣṭhate evānāstīrṇaḥ kaścit pṛthivīpradeśaḥ;	༄༢༩༩ཨ་༌༎ འོངས་ནས་རྒྱལ་བུ་རྒྱལ་བྱེད་ཀྱི་ཚལ་ཐམས་ཅད་བྱེ་བའི་གཤིབས་པས་གཤིབས་པར་བརྩམས་པ་དང་། ས་ཕྱོགས་འགའ་ཞིག་མ་ག-ཡོགས་པས་།
 tataḥ anāthapiṇḍado gṛhapatir etam arthaṃ cintayan muhūrtaṃ tūṣṇīm asthāt; katarat tan nidhānaṃ bhaviṣyati?	མ་བཀྲམ་པ་ཉིད་དུ་འདུག་གོ་། དེ་ནས་ཁྱིམ་བདག་མགོན་མེད་ཟས་སྦྱིན་དོན་དེ་སེམས་ཤིང་ཡུད་ཙམ་ཞིག་ཅང་མི་སྨྲ་བར་འདུག་སྟེ་། 
 nātistokaṃ, nātiprabhūtaṃ yena ayam anāstīrṇaḥ pṛthivīpradeśaḥ āstariṣyati;	གང་གིས་མ་བཀྲམ་པའི་ས་ཕྱོགས་འདི་བཀྲམ་ནས་སླར་ཡང་སྤ་བར་བྱ་མི་དགོས་པའི་གཏེར་ཧ་ཅང་ཉུང་བ་ཡང་མ་ཡིན་།
 na ca punar gopayitavyo bhaviṣyatīti; jetaḥ kumāraḥ saṃlakṣayati;	ཧ་ཅང་མང་པོ་ཡང་མ་ཡིན་པ་དེ་གང་ཡིན་སྙམ་པ་དང་། གཞོན་ནུ་རྒྱལ་བྱེད་ཀྱིས་བསམ་པ་།
 nūnam anāthapiṇḍadasya gṛhapater vipratisāraḥ; kasmād ārāmakāraṇād iyantaṃ mahāntaṃ dhanaskandhaṃ parityajāmi;	གདོན་མི་ཟ་བར་ཁྱིམ་བདག་མགོན་མེད་ཟས་སྦྱིན་ནི་༎ ཅིའི་ཕྱིར་ཀུན་དགའ་ར་བའི་ཆེད་དུ་འདི་སྙེད་ཀྱི་ནོར་གྱི་ཕུང་པོ་ཡོངས་སུ་གཏང་ཞེས་འགྱོད་པ་སྐྱེས་སོ་༎ སྙམ་དུ་བསམ་ནས་།
 iti viditvā anāthapiṇḍadaṃ gṛhapatim idam (śay-v 20)	ཁྱིམ་བདག་མགོན་མེད་ཟས་སྦྱིན་ལ་འདི་སྐད་ཅེས་སྨྲས་སོ་༎
 avocat; sacet te ha gṛhapate vipratisāraḥ pratīccha suvarṇam;	ཁྱིམ་བདག་། ཁྱོད་གལ་ཏེ་འགྱོད་པ་སྐྱེས་ན་། གསེར་དང་དབྱིག་ཁྱེར་ཅིག་། ཀུན་དགའ་ར་བ་ནི་།
 mamaivārāmaḥ;	ང་ཉིད་ཀྱི་ཡིན་ནོ་༎ གཞོན་ནུ་།
 na me kumāra vipratisāraḥ;	བདག་ནི་། འགྱོད་པ་མ་སྐྱེས་ཏེ་།
 api tv aham etam evārtham anucintayan muhūrtaṃ tūṣṇīm avasthitaḥ; katarat tan nidhānaṃ bhaviṣyati?	འོན་ཀྱང་དོན་འདི་སེམས་ཤིང་། ཡུད་ཙམ་ཞིག་ཅང་མི་སྨྲ་བར་འདུག་པ་ནི་།
 nātistokaṃ nātiprabhūtaṃ, yenāyam anāstīrṇaḥ pṛthivīpradeśaḥ āstariṣyati; na ca punar gopayitavyo bhaviṣyatīti;	གང་གིས་མ་བཀྲམ་པའི་ས་ཕྱོགས་འདིར་བཀྲམ་ནས་སླར་ཡང་སྦ་བར་བྱ་མི་དགོས་པའི་གཏེར་ཧ་ཅང་ཉུང་བ་ཡང་མ་ཡིན་། ཧ་ཅང་མང་པོ་ཡང་མ་ཡིན་པ་དེ་གང་ཡིན་སྙམ་མོ་༎
 atha jetasya kumārasya etad abhavat:	དེ་ནས་གཞོན་ནུ་རྒྱལ་བྱེད་འདི་སྙམ་དུ་སེམས་ཏེ་། ཀྱེ་མའོ་༎
 na batāvaro buddho bhaviṣyati;	སངས་རྒྱས་བཅོམ་ལྡན་འདས་ནི་། མཆོག་མ་ཡིན་པ་མ་ཡིན་ལ་།
 nāvaraṃ dharmākhyānam;	ཆོས་བསྟན་པ་ཡང་མཆོག་མ་ཡིན་པ་མ་ཡིན་ཏེ་།
 yatredānīm ayaṃ gṛhapatir ārāmakāraṇād iyantaṃ mahāntaṃ dhanaskandhaṃ parityajati;	དེ་ལ་༄༢༩༩བ་ད་ལྟར་ཁྱིམ་བདག་འདི་། ཀུན་དགའ་ར་བའི་ཆེད་དུ་འདི་སྙེད་ཀྱི་ནོར་གྱི་ཕུང་པོ་ཆེན་པོ་ཡོངས་སུ་གཏོང་ངོ་༎
 iti viditvā anāthapiṇḍadaṃ gṛhapatim idam avocat:	སྙམ་དུ་བསམ་ནས་། ཁྱིམ་བདག་མགོན་མེད་ཟས་སྦྱིན་ལ་འདི་སྐད་ཅེས་སྨྲས་སོ་༎ ཁྱིམ་བདག་།
 anuprayaccha me gṛhapate anāstīrṇaṃ pṛthivīpradeśam;	མ་བཀྲམ་པའི་ས་ཕྱོགས་ཁོ་བོ་ལ་བྱིན་ཅིག་།
 atrāhaṃ bhagavato 'rthāya dvārakoṣṭhakaṃ māpayāmi;	དེར་ཁོ་བོས་བཅོམ་ལྡན་འདས་ཀྱི་ཕྱིར་སྒོ་ཁང་བརྩིག་པར་བྱའོ་༎
 anāthapiṇḍado gṛhapatir jetasya kumārasya anāstīrṇaṃ pṛthivīpradeśam anuprayacchati;	ཁྱིམ་བདག་མགོན་མེད་ཟས་སྦྱིན་གྱིས་གཞོན་ནུ་རྒྱལ་བྱེད་ལ་མ་བཀྲམ་པའི་ས་ཕྱོགས་བྱིན་ནས་།
 yatra jetaḥ kumāro bhagavato 'rthāya dvārakoṣṭhakaṃ māpayati obstruction by tīrthyas	དེར་གཞོན་ནུ་རྒྱལ་བྱེད་ཀྱིས་བཅོམ་ལྡན་འདས་ཀྱི་ཕྱིར་སྒོ་ཁང་རྩིག་ཏུ་བཅུག་གོ་།
 athānāthapiṇḍado gṛhapatir bhagavato 'rthāya vihāraṃ māpayitum ārabdha iti tīvradveṣaparyākulīkṛtamanasas tīrthyās te saṃbhūya yenānāthapiṇḍado gṛhapatis tenopasaṃkrāntāḥ; upasaṃkramya kathayanti:	དེ་ནས་ཁྱིམ་བདག་མགོན་མེད་ཟས་སྦྱིན་གྱིས་། བཅོམ་ལྡན་འདས་ཀྱི་ཕྱིར་གཙུག་ལག་ཁང་རྩིག་པར་བརྩམས་པ་དང་། མུ་སྟེགས་ཅན་ཞེ་སྡང་དྲག་པོས་ཀུན་ནས་བསླངས་པའི་ཡིད་ཅན་རྣམས་འདུས་ནས་། ཁྱིམ་བདག་མགོན་མེད་ཟས་སྦྱིན་གང་ན་བ་དེར་དོང་སྟེ་ལྷགས་པ་དང་སྨྲས་པ་།
 mā tvaṃ gṛhapate śramaṇasya gautamasya arthāyātra vihāraṃ kāraya;	ཁྱིམ་བདག་། ཁྱོད་ཀྱིས་དགེ་སྦྱོང་གོའུ་ཏ་མའི་ཕྱིར་གཙུག་ལག་ཁང་མ་རྩིགས་ཤིག་།
 kiṃ kāraṇam?	ཅིའི་ཕྱིར་།
 asmābhir nagarāṇi bhājitāni;	ཁོ་བོ་ཅག་གིས་གྲོང་ཁྱེར་རྣམས་བགོས་ཏེ་།
 śramaṇasya gautamasya rājagṛham;	དགེ་སྦྱོང་གོའུ་ཏ་མའི་ནི་། རྒྱལ་པོའི་ཁབ་ཡིན་ནོ་། ཁོ་བོ་ཅག་ནི་།
 asmākaṃ śrāvastī;	མཉན་ཡོད་ཡིན་ནོ་༎
 sa kathayati:	དེས་སྨྲས་པ་།
 bhājitāni yuṣmābhir nagarāṇi,	ཁྱེད་ཅག་གིས་གྲོང་ཁྱེར་རྣམས་བགོས་ཀྱི་།
 na tu madīyam svāpateyam;	བདག་གི་ནོར་མ་བགོས་པས་།
 yasyābhipretaṃ tasya dharmaskandhaṃ kārayāmīti;	བདག་གང་ལ་མངོན་པར་དགའ་བའི་ཆོས་ཀྱི་ཕུང་པོ་བརྩིག་གོ་།
 te rājñaḥ sakāśaṃ gataḥ; tatrāpy anāthapiṇḍadena parājitāḥ;	དེ་རྣམས་རྒྱལ་པོའི་དྲུང་དུ་དོང་བ་དང་། དེ་ལ་ཡང་ཁྱིམ་བདག་མགོན་མེད་ཟས་སྦྱིན་གྱིས་ཕམ་པར་བྱས་པ་དང་། མུ་སྟེགས་སྤྱི་རྟོལ་ཅན་།
 dhvāṅkṣās tīrthyā avikṛtavadanāḥ kathayanti;	མུ་ཅོར་སྨྲ་བ་རྣམས་ཀྱིས་སྨྲས་པ་།
 gṛhapate na te kāmakāram anuprayacchāmaḥ;	ཁྱིམ་བདག་། ཁྱོད་འདོད་རྒུར་བྱེད་དུ་མི་གཞུག་སྟེ་།
 śramaṇasya gautamasyāgraśrāvakaḥ āgataḥ;	དགེ་སྦྱོང་གོའུ་༄༣༠༠ཨ་༌༎ ཏ་མའི་ཉན་ཐོས་ཀྱི་མཆོག་འོངས་ནས་།
 sa yady asmān vādena parājayate,	གལ་ཏེ་དེའི་ཤགས་ཀྱིས་ཁོ་བོ་ཅག་ཕམ་པར་གྱུར་ན་།
 kāraya vihāram iti;	གཙུག་ལག་ཁང་རྩིགས་ཤིག་།
 sa kathayati:	དེས་སྨྲས་པ་། རུང་གི་།
 śobhanam; āryaśāriputraṃ tāvad avalokayāmīti;	རེ་ཞིག་འཕགས་པ་ཤའ་རིའི་བུ་ཁོ་ན་ལ་བརྟག་གོ་།
 athānāthapiṇḍado gṛhapatir yenāyuṣmān śāriputraḥ tenopasaṅkrāntaḥ; upasaṅkramyāyuṣmataḥ śāriputrasya pādau śirasā vanditvā ekānte niṣaṇṇaḥ;	དེ་ནས་ཁྱིམ་བདག་མགོན་མེད་ཟས་སྦྱིན་། ཚེ་དང་ལྡན་པ་ཤའ་རིའི་བུ་གང་ན་བ་དེར་སོང་སྟེ་ཕྱིན་པ་དང་། ཚེ་དང་ལྡན་པ་ཤའ་རིའི་བུའི་རྐང་པ་གཉིས་ལ་མགོ་བོས་ཕྱག་བཙལ་ནས་ཕྱོགས་གཅིག་ཏུ་འདུག་གོ་། 
 ekantaniṣaṇṇo 'nāthapiṇḍado gṛhapatir āyuṣmantaṃ śāriputram idam avocat;	ཕྱོགས་གཅིག་ཏུ་འདུག་ནས་། ཁྱིམ་བདག་མགོན་མེད་ཟས་སྦྱིན་གྱིས་། ཚེ་དང་ལྡན་པ་ཤའ་རིའི་བུ་ལ་འདི་སྐད་ཅེས་སྨྲས་སོ་༎
 tīrthyā bhadanta śāriputra evam āhuḥ;	བཙུན་པ་ཤའ་རིའི་བུ་། མུ་སྟེགས་ཅན་རྣམས་འདི་སྐད་ཅེས་།
 gṛhapate na te kāmakāram anuprayacchāmaḥ;	ཁྱིམ་བདག་ཁྱོད་འདོད་རྒུར་བྱེད་དུ་མི་གཞུག་སྟེ་།
 śramaṇasya gautamasya agraśrāvaka āgataḥ;	དགེ་སྦྱོང་གོའུ་ཏ་མའི་ཉན་ཐོས་ཀྱི་མཆོག་འོངས་ནས་།
 sa yady asmān vādena parājayate,	གལ་ཏེ་དེའི་ཤགས་ཀྱིས་ཁོ་བོ་ཅག་ཕམ་པར་གྱུར་ན་།
 kāraya vihāram iti;	གཙུག་ལག་ཁང་རྩིགས་ཤིག་ཅེས་མཆི་ན་།
 katham atra pratipattavyam iti;	དེ་ལ་ཇི་ལྟར་བསྒྲུབ་པར་བགྱི་།
 āyuṣmān śāriputraḥ saṃlakṣayati;	ཚེ་དང་ལྡན་པ་ཤའ་རིའི་བུས་བསམ་པ་། ཅི་།
 kim eṣāṃ santi kānicit kuśalamūlāni uta na santīti; paśyati,	འདི་རྣམས་ལ་དགེ་བའི་རྩ་བ་ཅུང་ཟད་ཡོད་དམ་། འོན་ཏེ་མེད་ཅེས་བསམ་པ་ལས་། ཡོད་པར་མཐོང་ངོ་༎
 santi; kasyāntike pratibaddhāni;	སུ་ཞིག་ལ་རག་ལས་པར་འགྱུར་སྙམ་ན་།
 mamaiva;	བདག་ཁོ་ན་ལ་རག་ལས་པར་མཐོང་ངོ་༎
 punaḥ saṃlakṣayati;	ཡང་བསམ་པ་། ཅི་།
 kim etāvanta eva mama pratibaddhā vineyā āhosvid anye 'pi vādena vineyāḥ santīti; paśyati,	འདི་སྙེད་ཅིག་ཁོ་ན་བདག་ལ་རག་ལས་པའི་ཚིག་གིས་འདུལ་བར་འགྱུར་རམ་། འོན་ཏེ་གཞན་ཡང་ཚིག་གིས་འདུལ་བ་ཡོད་སྙམ་པ་ལས་། ཡོད་དེ་།
 santi; kiyaccireṇa sannipatiṣyanti; (śay-v 24)	དུས་ཇི་སྲིད་ཅིག་ན་ཚོགས་པར་འགྱུར་སྙམ་ན་།
 paśyati, saptāhasyātyayād iti; samanvāhṛtya kathayati:	ཞག་བདུན་ལོན་ནས་སོ་༎ སྙམ་དུ་བསམ་ནས་སྨྲས་པ་།
 gṛhapate enaṃ bhavatu; kiṃ	ཁྱིམ་༄༣༠༠བ་བདག་། དེ་བཞིན་དུ་བྱ་སྟེ་།
 tu saptame divase;	འོན་ཀྱང་ཞག་བདུན་པའི་ཉིན་པར་བྱའི་༎
 tato 'nāthapiṇḍado gṛhapatiḥ prītiprāmodyajāto yena tīrthyās tena upasaṅkrāntaḥ; upasaṅkramya tīrthyān idam avocat;	དེ་ནས་ཁྱིམ་བདག་མགོན་མེད་ཟས་སྦྱིན་། དགའ་བ་དང་མགུ་བ་སྐྱེས་ཏེ་། མུ་སྟེགས་ཅན་རྣམས་གང་ན་བ་དེར་སོང་ནས་ཕྱིན་པ་དང་། མུ་སྟེགས་ཅན་རྣམས་ལ་འདི་སྐད་ཅེས་སྨྲས་སོ་༎ ཤེས་ལྡན་དག་།
 bhadanta āryaśāriputraḥ kathatyati: śobhanam,	ཤའ་རིའི་བུ་ན་རེ་།
 evaṃ bhavatu;	རུང་གི་། དེ་བཞིན་དུ་བྱའོ་༎
 kiṃ tu saptame divase iti;	འོན་ཀྱང་ཞག་བདུན་པའི་ཉིན་པར་བྱའོ་༎ ཞེས་ཟེར་རོ་༎
 te saṃlakṣayanti;	དེ་རྣམས་བསམ་པ་། འདི་ལ་ནི་།
 dvābhyām atra kāraṇābhyām bhavitavyam;	རྒྱུ་གཉིས་ཡོད་པར་འགྱུར་ཏེ་།
 athavāsau niṣpalāyitukāmaḥ;	ཡང་ན་ནི་། དེ་འབྲོས་འདོད་དོ་༎
 athavā pakṣaṃ samanveṣṭukāmaḥ;	ཡང་ན་ནི་། དེ་ཕྱོགས་ཚལ་འདོད་དོ་༎ དེ་མ་ཡིན་ན་།
 kim atra prāptakālam;	དུས་དེར་གདབ་ཅི་དགོས་།
 vayam api pakṣaṃ samanveṣāmaha iti;	བདག་ཅག་ཀྱང་ཕྱོགས་བཙལ་ལོ་༎
 te pakṣaṃ samanveṣṭum ārabdhāḥ;	ཞེས་དེ་རྣམས་ཕྱོགས་བཙལ་བར་བརྩམས་ཏེ་།
 taiḥ pakṣam samanveṣamānai raktākṣo nāma parivrājako dṛṣṭaḥ; sa tair uktaḥ;	དེ་རྣམས་ཀྱིས་ཕྱོགས་བཙལ་བ་དང་། ཀུན་ཏུ་རྒྱུ་མིག་དམར་མཐོང་ནས་དེ་རྣམས་ཀྱི་དེ་ལ་སྨྲས་པ་། ཁྱོད་དང་བདག་ཅག་ནི་།
 tvam asmākaṃ sabrahmacāri;	ཚངས་པ་མཚུངས་པར་སྤྱོད་པ་ཡིན་གྱི་།
 śramaṇasya gautamasyāgraśrāvako 'smābhir vādenāhūtaḥ;	དགེ་སྦྱོང་གོའུ་ཏ་མའི་ཉན་ཐོས་ཀྱི་མཆོག་བདག་ཅག་གི་བརྩད་པའི་ཕྱིར་བཀུག་ན་།
 sa pakṣaṃ samanveṣate;	དེ་ཕྱོགས་ཚོལ་གྱི་།
 tvam asmākaṃ sāhāyyaṃ kalpaya;	ཁྱོད་ཀྱང་བདག་ཅག་གི་གྲོགས་གྱིས་ཤིག་།
 kiyatā kālena?	དུས་ཇི་ཙམ་ཞིག་ན་།
 itaḥ saptame divase; śobhanam,	འདི་ནས་ཞག་བདུན་པའི་ཉིན་པར་རོ་༎
 evaṃ bhavatu;	རུང་གི་༎ དེ་བཞིན་དུ་བྱ་སྟེ་།
 yadā yuṣmākaṃ sannipato bhavati tadā mamārocayitavyam;	གང་གི་ཚེ་ཁྱེད་ཅག་འདུས་པ་བྱུང་བ་དེའི་ཚེ་ཁོ་བོ་ལ་སྦྲོན་ཅིག་།
 tīrthyāḥ śaṅkitodvignamanaso divasānudivasaṃ pakṣaṃ samanveṣayante; divasāṃś ca gaṇayanti	མུ་སྟེགས་ཅན་རྣམས་བག་ཚ་བ་དང་། སེམས་ཁྲལ་སྐྱེས་ནས་ཉིན་རེ་ཞིང་ཕྱོགས་ཚོལ་བ་དང་ཉི་མ་བགྲང་བར་བྱེད་དོ་༎
 tīrthyas and śāriputra contest yāvat saptame divase anāthapiṇḍadena gṛhapatinā vistīrṇāvakāśe pṛthivīpradeśe āsanaprajñaptiḥ kāritā;	ཇི་ཙམ་ན་ཞག་བདུན་ལོན་པ་དང་། ཁྱིམ་བདག་མགོན་མེད་ཟས་སྦྱིན་གྱིས་བླ་གབ་མེད་པའི་ས་ཕྱོགས་ཡངས་པར་སྟན་ཤོམ་དུ་བཅུག་གོ་། ཚེ་དང་༄༣༠༡ཨ་༌༎
 āyuṣmataś ca śāriputrasyārthāya siṃhāsanaṃ prajñaptam;	ལྡན་པ་ཤའ་རིའི་བུའི་ཆེད་དུ་ཡང་སེངགེའི་ཁྲི་བཤམས་སོ་༎
 nānādeśanvāsinas tīrthyāḥ sannipatitāḥ;	ཡུལ་སྣ་ཚོགས་ན་གནས་པའི་མུ་སྟེགས་ཅན་རྣམས་ཀྱང་འདུས་སོ་༎
 śrāvastīnivāsī janakāyaḥ anekāni ca tatsāmatanivāsīni prāṇiśatasahasrāṇi, kānicit kutūhalajātāni,	མཉན་ཡོད་ན་གནས་པའི་སྐྱེ་བོའི་ཚོགས་དང་། དེའི་ཉེན་ཀོར་ན་གནས་པའི་སྲོག་ཆགས་བརྒྱ་སྟོང་ཕྲག་དུ་མ་དག་ཀྱང་ཁ་ཅིག་ནི་། ངོ་མཚར་སྐྱེས་། ཁ་ཅིག་ནི་།
 kānicit pūrvakaiḥ kūśalamūlaiḥ saṃcodyamānāni;	སྔོན་གྱི་དགེ་བའི་རྩ་བས་བསྐུལ་ནས་འདུས་པར་གྱུར་ཏོ་༎
 tata āyuṣmān śāriputro 'nāthapiṇḍadena gṛhapatinā saparivāreṇa saṃpuraskṛto vādimaṇḍalaṃ praviśya vineyajanam abhisaṃīkṣya smitapūrvaṃ samaśānteneryāpathena siṃhāsanam abhiruhya niṣaṇṇaḥ; sarvaiva sā parṣad avahitacetaskā āyuṣmantam śāriputraṃ abhisamīkṣamāṇā niṣaṇṇnā defeat of the tīrthyas	དེ་ནས་ཚེ་དང་ལྡན་པ་ཤའ་རིའི་བུ་ཁྱིམ་བདག་མགོན་མེད་ཟས་སྦྱིན་འཁོར་དང་བཅས་པས་མདུན་དུ་བདར་ནས་རྩོད་པའི་དཀྱིལ་འཁོར་དུ་ཞུགས་ཏེ་། འདུལ་བའི་སྐྱེ་བོ་རྣམས་ལ་བལྟས་ནས་དྲན་པ་སྔོན་དུ་བཏང་སྟེ་སྤྱོད་ལམ་ཞི་བས་སེངགེའི་ཁྲི་ལ་འཛེགས་ནས་འདུག་པ་དང་། འཁོར་ཐམས་ཅད་སེམས་མི་ག-ཡེང་བར་ཚེ་དང་ལྡན་པ་ཤའ་རིའི་བུ་ལ་རྟོག་ཅིང་འདུག་གོ་།
 tata āyuṣmān śāriputras tīrthyān āmantrayāmāsa:	དེ་ནས་ཚེ་དང་ལྡན་པ་ཤའ་རིའི་བུས་། མུ་སྟེགས་ཅན་རྣམས་ལ་སྨྲས་པ་། ཤེས་ལྡན་དག་།
 bhavantaḥ kiṃ tāvat kariṣyatha?	རེ་ཞིག་བྱེད་དམ་།
 āhosvid vikariṣyatha?	འོན་ཏེ་འཇིག་།
 te kathayanti:	དེ་རྣམས་ཀྱིས་སྨྲས་པ་།
 vayaṃ kurmaḥ:	ཁོ་བོ་ཅག་གིས་བྱའི་༎
 tvāṃ vikuru;	ཁྱོད་ཀྱིས་བཤིག་ཅིག་།
 āyuṣmān śāriputraḥ saṃlakṣayati:	ཚེ་དང་ལྡན་པ་ཤའ་རིའི་བུས་བསམ་པ་།
 yady ahaṃ kariṣyāmi;	གལ་ཏེ་བདག་གིས་བྱས་ན་།
 sadevako 'pi loko na śakṣyati vikartum;	ལྷ་དང་བཅས་པའི་འཇིག་རྟེན་གྱིས་ཀྱང་འཇིག་མི་ནུས་ན་།
 prāg eva raktākṣaḥ parivrājakaḥ; iti viditvā raktākṣaṃ parivrājakam idam avocat: tvaṃ kuru,	ཀུན་ཏུ་རྒྱུ་མིག་དམར་གྱིས་ལྟ་སྨོས་ཀྱང་ཅི་དགོས་སྙམ་དུ་བསམ་ནས་ཀུན་ཏུ་རྒྱུ་མིག་དམར་ལ་འདི་སྐད་ཅེས་སྨྲས་སོ་༎ ཁྱོད་ཀྱིས་བྱོས་ཤིག་།
 ahaṃ vikariṣyāmīti; sa indrajāle kṛtāvī;	ངས་གཞིག་གོ་། དེ་མིག་འཕྲུལ་ལ་བྱང་བ་ཡིན་པས་།
 tena supuṣpitaḥ sahakārapādapo nirmitaḥ; āyuṣmatā śāriputreṇa tumulo vātavarṣa (śay-v 22)	དེས་ཤིང་ས་ཧ་ཀ་ར་ཤིན་ཏུ་མེ་ཏོག་གིས་རྒྱས་པ་ཞིག་སྤྲུལ་པ་དང་། ཚེ་དང་ལྡན་པ་ཤའ་རིའི་བུས་༄༣༠༡བ་རླུང་དང་ཆར་དྲག་པོ་ཕབ་སྟེ་།
 utsṛṣṭaḥ; yenāsau samūla utpāṭya itaś cāmutaś ca vikīrṇo yogijanānām apy aviṣayībhūtaḥ;	དེས་དེ་རྩ་བ་ནས་ཕྱུང་ནས་ཕན་ཚུན་རྣམ་པར་གཏོར་ཏེ་རྣལ་འབྱོར་པ་རྣམས་ཀྱི་ཡུལ་དུ་ཡང་མ་གྱུར་ཏོ་༎
 tatad tena padminī nirmitā; āyuṣmatā śāriputreṇa kalabhahastī nirmitaḥ;	དེ་ནས་དེས་པདམའི་རྫིང་ཞིག་སྤྲུལ་པ་དང་། ཚེ་དང་ལྡན་པ་ཤའ་རིའི་བུས་གླང་པོ་ཆེ་བཟང་པོ་ཞིག་སྤྲུལ་ནས་དེས་དེ་ཀུན་ཏུ་བརྣལ་ནས་མིང་གི་ལྷག་མ་ཞིག་བཞག་གོ་།
 tena sā samantān marditā; tena saptaśīrṣo nāgo nirmitaḥ; āyuṣmatā śāriputreṇa garuḍo nirmitaḥ;	དེས་སྤྲུལ་མགོ་བདུན་པ་ཞིག་སྤྲུལ་པ་དང་། ཚེ་དང་ལྡན་པ་ཤའ་རིའི་བུས་ནམ་མཁའ་ལྡིང་ཞིག་སྤྲུལ་ཏེ་།
 yenāsāv apahṛtaḥ;	དེས་དེ་བླངས་སོ་༎
 tena vetāḍo nirmitaḥ; āyuṣmatā śāriputreṇa mantraiḥ kīlitaḥ;	དེས་རོ་ལངས་ཤིག་སྤྲུལ་པ་དང་། ཚེ་དང་ལྡན་པ་ཤའ་རིའི་བུས་སྔགས་ཀྱི་ཕུར་བས་བཏབ་པ་ལས་།
 kuprayukto vetāḍa ātmavadhāya cetayate;	ཉེས་པར་སྦྱར་བའི་རོ་ལངས་ནི་།
 sa tasyaivopari pradhāvitaḥ;	བདག་ཉིད་ལ་གསོད་པར་བྱེད་པས་དེས་དེ་ཉིད་བསྙེགས་པ་དང་། དེ་ནས་དེ་འཇིགས་སྐྲག་། ཕོངས་ཤིང་བ་སྤུ་ཟིང་ཞེས་བྱེད་ནས་།
 tato 'sau bhītas trastaḥ saṃvigna āhṛṣṭaromakūpaḥ āyuṣmataḥ śāriputrasya pādayor nipatitaḥ;	ཚེ་དང་ལྡན་པ་ཤའ་རིའི་བུའི་རྐང་པ་གཉིས་ལ་མགོ་བོས་གཏུགས་ནས་འཕགས་པ་།
 ārya śāriputra trāyasva śaraṇāgato 'smīti;	སྐྱབས་སུ་མཆི་ལགས་ཀྱི་། ཡོངས་སུ་བསྐྱབ་ཏུ་གསོལ་།
 tata āyuṣmatā śāriputreṇa mantrā utkīlitāḥ; sa vetāḍo vyupaśāntaḥ;	དེ་ནས་ཚེ་དང་ལྡན་པ་ཤའ་རིའི་བུས་སྔགས་ཀྱི་ཕུར་བ་ཕྱུང་བ་དང་རོ་ལངས་དེ་ཞི་བར་གྱུར་ཏོ་༎ 
 tasyāyuṣmatā śāriputreṇa dharmo deśitaḥ;	ཚེ་དང་ལྡན་པ་ཤའ་རིའི་བུས་དེ་ལ་ཆོས་བཤད་དེ་།
 sa prasādajātaḥ kathayati:	དེ་དད་པ་སྐྱེས་ནས་སྨྲས་པ་།
 labheyāham āryaśāriputra svākhyāte dharmavinaye pravrajyām upasaṃpadaṃ bhikṣubhāvam;	འཕགས་པ་ཤའ་རིའི་བུ་། ལེགས་པར་གསུངས་པའི་ཆོས་འདུལ་བ་ལ་བདག་རབ་ཏུ་འབྱུང་བ་དང་བསྙེན་པར་རྫོགས་པ་དགེ་སློང་གིས་དངོས་པོ་འཐོབ་པ་ལྟ་ན་།
 careyam aham āryaśāriputrasyāntike brahmacaryam iti;	བདག་འཕགས་པ་ཤའ་རིའི་བུའི་སྤྱན་སྔར་ཚངས་པར་སྤྱོད་པ་སྤྱད་པར་བགྱིའོ་༎
 āyuṣmatā śāriputreṇa sa pravrājitaḥ upasaṃpāditaḥ avavādo dattaḥ,	དེ་ནས་ཚེ་དང་ལྡན་པ་ཤའ་རིའི་བུས་རབ་ཏུ་ཕྱུང་། བསྙེན་པར་རྫོགས་པར་བྱས་ནས་གདམས་ངག་བྱིན་པ་དང་། དེས་བརྩོན་པ་དང་། འབད་པ་དང་། བརྩལ་བ་བྱས་པས་༄༣༠༢ཨ་༌༎
 tenodyacchamānena ghaṭamānena vyāyacchamānena sarvakleśaprahāṇād arhatvaṃ sākṣātkṛtam; arhan saṃvṛttaḥ;	ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་མངོན་དུ་བྱས་ནས་དགྲ་བཅོམ་པར་གྱུར་ཏེ་། ཁམས་གསུམ་གྱི་འདོད་ཆགས་དང་བྲལ་བ་། བོང་བ་དང་གསེར་དུ་མཉམ་པ་། ནམ་མཁའ་དང་ལག་མཐིལ་དུ་མཚུངས་པའི་སེམས་དང་ལྡན་པ་།
 traidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñapratisaṃvitprāpto bhavalābhalobhaparāṅmukhaḥ;	ཙནདན་དང་སྟེའུར་མཉམ་པ་། རིག་པས་མ་རིག་པའི་སྒོ་ངའི་སྦུབས་དྲལ་ཅིང་། རིག་པ་དང་། མངོན་པར་ཤེས་པ་དང་། སོ་སོ་ཡང་དག་པར་རིག་པ་ཐོབ་པ་། སྲིད་པ་དང་རྙེད་པ་ལ་ཆགས་པ་དང་། བཀུར་སྟི་ལ་རྒྱབ་ཀྱིས་ཕྱོགས་པ་།
 sendropendrāṇāṃ devānāṃ pūjyo mānyo 'bhivādyaś ca saṃvṛttaḥ;	དབང་པོ་དང་ཉེ་དབང་པོའི་ལྷ་དང་བཅས་པ་རྣམས་ཀྱིས་མཆོད་པར་བྱ་བ་དང་། རྗེད་པར་བྱ་བ་དང་། མངོན་དུ་སྨྲ་བར་བྱ་བར་གྱུར་ཏོ་༎
 tataḥ sā parṣat vismayotphullalocanā saṃvṛttā; āyuṣmati śāriputre 'bhiprasannā kathayati:	དེ་ནས་དེའི་འཁོར་རྣམས་ངོ་མཚར་གྱི་མིག་བགྲད་ནས་ཚེ་དང་ལྡན་པ་ཤའ་རིའི་བུ་ལ་མངོན་པར་དད་པར་གྱུར་ཏེ་སྨྲས་པ་།
 mahān āryaśāriputreṇa vādivṛṣabho nigṛhītaḥ;	འཕགས་པ་ཤའ་རིའི་བུས་ནི་། སྨྲ་བའི་ཁྱུ་མཆོག་ཆེན་པོ་ཚར་བཅད་དོ་༎
 iti viditvā āyuṣmataḥ śāriputrasya mukhe 'valokikāḥ saṃvṛttāḥ;	སྙམ་དུ་རིག་ནས་། ཚེ་དང་ལྡན་པ་ཤའ་རིའི་བུའི་གདོང་དུ་ལྟ་བར་གྱུར་ཏོ་༎
 tata āyuṣmatā śāriputreṇa tasyāḥ parṣadaḥ āśayānuśayaṃ dhātuṃ prakṛtiṃ ca jñātvā	དེ་ནས་ཚེ་དང་ལྡན་པ་ཤའ་རིའི་བུ་འཁོར་དེའི་བསམ་པ་དང་། བག་ལ་ཉལ་བ་དང་། ཁམས་དང་རང་བཞིན་ཤེས་ནས་།
 tādṛśī caturāryasatyasaṃprativedhikī dharmadeśanā kṛtā yāṃ śrutvā anekaiḥ satvasahasraiḥ	འཕགས་པའི་བདེན་པ་བཞི་སོ་སོར་རྟོགས་པར་འགྱུར་བ་དེ་ལྟ་བུའི་ཆོས་བཤད་པ་བྱས་སོ་༎ དེ་ཐོས་ནས་སེམས་ཅན་བརྒྱ་ཕྲག་དུ་མས་ཁྱད་པར་ཆེན་པོ་ཐོབ་སྟེ་།
 mahān viśeṣa āgataḥ;	ཁ་ཅིག་ནི་།
 kaiścic chrāvakabodhau cittāny utpāditāni;	ཉན་ཐོས་ཀྱི་བྱང་ཆུབ་ཏུ་སེམས་བསྐྱེད་དོ་༎ ཁ་ཅིག་གིས་ནི་།
 kaiścit pratyekāyāṃ bodhau;	རང་སངས་རྒྱས་ཀྱི་བྱང་ཆུབ་ཏུའོ་༎ ཁ་ཅིག་གིས་ནི་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུའོ་༎
 kaiścid anuttarāyāṃ samyaksaṃbodhau;	ཁ་ཅིག་། ༄༣༠༢བ་གིས་ནི་།
 kaiścic charaṇagamanaśikṣāpadāni gṛhītāni;	སྐྱབས་སུ་འགྲོ་བ་དང་། བསླབ་པའི་གཞི་རྣམས་བླངས་སོ་༎
 kaiścit srotaāpattiphalaṃ sākṣātkṛtam;	ཁ་ཅིག་གིས་ནི་། རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་སོ་༎
 kaiścit sakṛdāgāmiphalam;	ཁ་ཅིག་གིས་ནི་། ལན་ཅིག་ཕྱིར་འོང་བའི་འབྲས་བུའོ་༎ ཁ་ཅིག་གིས་ནི་།
 kāiścid anāgāmiphalam;	ཕྱིར་མི་འོང་བའི་འབྲས་བུའོ་༎ ཁ་ཅིག་གིས་ནི་།
 kaiścit pravrajya sarvakleśasaṃprahāṇāḍ arhatvaṃ sākṣātkṛtam;	རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་མངོན་སུམ་དུ་བྱས་སོ་༎
 yadbhūyasā sā parṣat buddhanimnā,	འཁོར་དེ་ཕལ་ཆེར་ཡང་སངས་རྒྱས་ལ་གཞོལ་།
 dharmapravaṇā, saṅghaprāgbhārā, vyavasthāpitā;	ཆོས་ལ་འབབ་། དགེ་འདུན་ལ་བབ་པར་བཀོད་དོ་༎
 tīrthyāḥ saṃlakṣayanti;	མུ་སྟེགས་ཅན་རྣམས་ཀྱིས་བསམ་པ་།
 na śakyam asmābhir ayaṃ vāde nigrahītum;	འདི་བདག་ཅག་གིས་ཤགས་ཀྱིས་ཚར་གཅད་པར་མི་ནུས་ཀྱི་།
 upāyasaṃvidhānaṃ kartavyam;	ཐབས་ཤིག་བཤམ་པར་བྱ་སྟེ་།
 atraiva bhṛtikayā karma kurmaḥ; tataś chidraṃ labdhvā baiṣkeṇainaṃ praghātayāma iti;	གཙུག་ལག་ཁང་འདི་ཉིད་དུ་གླ་མིའི་ལས་བྱས་ལ་དེ་ནས་གླགས་རྙེད་ནས་འདི་བགགས་ཏེ་གསད་པར་བྱའོ་༎ 
 te sarve saṃbhūya anāthapiṇḍadasya gṛhapateḥ sakāśaṃ gatvā kathayanti;	སྙམ་ནས་ཐམས་ཅད་འདུས་ཏེ་། ཁྱིམ་བདག་མགོན་མེད་ཟས་སྦྱིན་གྱི་དྲུང་དུ་སོང་ནས་སོན་པ་དང་སྨྲས་པ་། ཁྱིམ་བདག་།
 gṛhapate tvayāsmākaṃ sarvāṇi vṛttipadāni samucchinnāni;	ཁྱོད་ཀྱིས་བདག་ཅག་གི་འཚོ་བའི་གཞི་ཐམས་ཅད་བཅད་དེ་།
 tad anukampāṃ kuru; tvadīyavihāre bhṛtikayā karma kurmaḥ;	དེ་བས་སྙིང་བརྩེ་བར་གྱིས་ཤིག་དང་། ཁྱོད་ཀྱི་གཙུག་ལག་ཁང་དུ་གླ་མིའི་ལས་བྱའོ་༎
 ciraṃ vayam atra avasthitāḥ; mā deśaparityāgaṃ kūrma iti;	ཁོ་བོ་ཅག་འདི་ན་རིང་ཞིག་ཏུ་གནས་གནས་པས་ཡུལ་བོར་ན་མི་རུང་ངོ་༎
 anāthapiṇḍadaḥ kathayati:	དེ་ནས་ཁྱིམ་བདག་མགོན་མེད་ཟས་སྦྱིན་གྱིས་སྨྲས་པ་།
 āryaśāriputraṃ tāvad avalokayāmi;	རེ་ཞིག་འཕགས་པ་ཤའ་རིའི་བུ་ལ་བརྟག་པར་བྱའོ་༎
 sa yenāyuṣmān śāriputras tenopasaṅkrāntaḥ; upasaṅkramyāyuṣmantaṃ (śay-v 23) śāriputram idam avocat: ḥāryaḥ,	ཞེས་དེ་ཚེ་དང་ལྡན་པ་ཤའ་རིའི་བུ་གང་ན་བ་དེར་སོང་སྟེ་ཕྱིན་པ་དང་། ཚེ་དང་ལྡན་པ་ཤའ་རིའི་བུ་ལ་འདི་སྐད་ཅེས་སྨྲས་སོ་༎ འཕགས་པ་།
 tīrthyāḥ kathayanti, kathayanti,	མུ་སྟེགས་ཅན་རྣམས་ཀྱིས་མཆིད་ནས་།
 asmākaṃ tvayā sarvāṇi vṛttipadāni samucchinnāni;	བདག་ཅག་གི་འཚོ་བའི་གཞི་ཐམས་ཅད་བཅད་དེ་།
 tad anukampāṃ kuru;	དེ་བས་ན་སྙིང་བརྩེ་བར་༄༣༠༣ཨ་༌༎
 tvadīye vihāre bhṛtikayā karma kurmaḥ;	གྱིས་ཤིག་དང་། ཁྱོད་ཀྱི་གཙུག་ལག་ཁང་དུ་གླ་མིའི་ལས་བྱའོ་༎
 ciraṃ vayam atrāvasthitāḥ; ma deśaparityāgaṃ kurma iti;	ཁོ་བོ་ཅག་འདི་ན་རིང་ཞིག་ཏུ་གནས་གནས་པས་ཡུལ་བོར་ན་མི་རུང་ངོ་༎ ཞེས་མཆིའོ་༎
 āyuṣmāṃś chāriputraḥ samanvāhartuṃ pravṛttaḥ; kiṃ teṣāṃ santi kānicit kuśalamūlāni āhosvin na santi iti paśyati,	ཚེ་དང་ལྡན་པ་ཤའ་རིའི་བུས་ཇི་འདི་རྣམས་ལ་དགེ་བའི་རྩ་བ་ཅུང་ཟད་ཡོད་དམ་། འོན་ཏེ་མེད་ཅེས་བསམ་པ་ལ་ཞུགས་ན་། ཡོད་པར་མཐོང་ངོ་༎
 santi; kasyāntike pratibaddhāni;	སུ་ཞིག་ལ་རག་ལས་སྙམ་ན་།
 mamaiveti; samanvāhṛtya kathayati:	བདག་ཁོ་ན་ལའོ་༎ སྙམ་ནས་། དེས་བསམ་སྟེ་སྨྲས་པ་།
 gṛhapate evaṃ bhavatu,	ཁྱིམ་བདག་།
 ko 'tra virodha iti;	དེ་ལ་འགལ་པ་ཅི་ཡོད་ཀྱི་། དེ་བཞིན་དུ་གྱིས་ཤིག་།
 te tasmin vihāre bhṛtikayā karma kartum ārabdhāḥ;	དེ་རྣམས་གཙུག་ལག་ཁང་དེར་གླ་མིའི་ལས་བྱ་བར་བརྩམས་པ་ན་།
 āyuṣmatā śāriputreṇa latāvārikaḥ puruṣo raudro nirmitaḥ;	ཚེ་དང་ལྡན་པ་ཤའ་རིའི་བུས་ལྕག་ཐོགས་ཀྱི་མི་གཏུམ་པོ་ཞིག་སྤྲུལ་ནས་།
 sa tat karma kārayitum ārabdhaḥ;	དེས་དེ་རྣམས་ལས་བྱེད་དུ་གཞུག་པར་བརྩམས་སོ་༎
 āyuṣmān śāripuptraḥ teṣāṃ vinayakālaṃ jñātvā tatsamīpe vṛkṣamūlasyādhastāc caṅkramyamāṇas tiṣṭhati;	ཚེ་དང་ལྡན་པ་ཤའི་རིའི་བུས་དེ་རྣམས་ཀྱི་གདུལ་བའི་དུས་ཤེས་ནས་དེ་དང་ཉེ་བའི་ཤིང་དྲུང་ཞིག་ན་འཆག་ཅིང་འདུག་པ་ལས་།
 sa tair dṛṣṭaḥ; te saṃlakṣayanti, (a 322a)	དེ་རྣམས་ཀྱིས་དེ་མཐོང་ནས་དེ་རྣམས་ཀྱིས་བསམ་པ་།
 ayam asya kālaḥ praghātayituṃ pravivikte tiṣṭhatīti;	དབེན་པ་ན་འདུག་པས་འདི་གསད་པའི་དུས་ནི་།
 te tasya sakāśam upasaṅkramya parivārya avasthitāḥ;	འདི་ཡིན་ནོ་༎ སྙམ་ནས་དེ་རྣམས་ཀྱིས་དེའི་དྲུང་དུ་དོང་ནས་བསྐོར་ཏེ་འདུག་གོ་།
 āyuṣmān śāriputraḥ saṃlakṣayati: kīdṛśena cittena ete matsakāśam upasaṅkrāntā iti;	ཚེ་དང་ལྡན་པ་ཤའ་རིའི་བུས་བསམ་པ་དང་། འདི་རྣམས་སེམས་ཅི་འདྲ་བ་ཞིག་གིས་བདག་གི་དྲུང་དུ་ལྷགས་སྙམ་ན་།
 yāvat paśyati vadhakacittena;	ཇི་ཙམ་ན་གསད་པའི་སེམས་ཀྱིས་ཡིན་པར་མཐོང་ནས་། དེས་ལྕག་ཐོགས་དེ་རྦད་ནས་།
 tenāsau latāvāriko nirmita utsṛṣṭaḥ; tena te 'bhidrutā gacchata karma kuruteti; te kathayanti:	དེས་དེ་རྣམས་ལས་བོས་དང་ཞེས་ཐག་བཅུག་པ་དང་། དེ་རྣམས་ཀྱིས་སྨྲས་པ་།
 ārya śāriputra paritrāyasva;	འཕགས་པ་ཤའ་རིའི་བུས་བསྐྱབ་ཏུ་གསོལ་༎
 sa kathayati:	དེས་སྨྲས་པ་། ཚེ་དང་ལྡན་པ་།
 āyuśman gaccha; viśrāmyantu tāvad iti;	རེ་༄༣༠༣བ་ཞིག་སོང་ལ་ངལ་བསོར་ཆུག་ཅིག་།
 te saṃlakṣayanti;	དེ་རྣམས་ཀྱིས་བསམ་པ་། འདི་ནི་།
 īdṛśo 'sty ayaṃ mahātmā;	འདི་ལྟ་བུར་བདག་ཉིད་ཆེ་བ་ཡིན་ཏེ་།
 vayam asya vadhakacittāḥ;	བདག་ཅག་གིས་ནི་། འདི་གསད་པར་བསམ་ན་། འདི་ནི་།
 eṣo 'smākaṃ maitracittaḥ iti viditvā abhiprasannāḥ;	བདག་ཅག་ལ་བྱམས་པར་སེམས་སོ་༎ སྙམ་དུ་རིག་ནས་དད་པར་གྱུར་ཏོ་༎
 tata āyuṣmatā śāriputreṇa teṣām āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī	དེ་ནས་ཚེ་དང་ལྡན་པ་ཤའ་རིའི་བུས་། དེ་རྣམས་ཀྱིས་བསམ་པ་དང་། བག་ལ་ཉལ་དང་། ཁམས་དང་། རང་བཞིན་ཤེས་ནས་། འཕགས་པའི་བདེན་པ་བཞི་སོ་སོར་རྟོགས་པར་འགྱུར་བ་དེ་ལྟ་བུའི་ཆོས་བཤད་པ་བྱས་ཏེ་།
 dharmadeśanā kṛtā yāṃ śrutvā viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam conversion of the tīrthyas	དེ་ཐོས་ནས་དེ་རྣམས་ཀྱིས་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ་ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་ཏེ་།
 te dṛṣṭasatyāḥ:	དེ་རྣམས་ཀྱིས་བདེན་པ་མཐོང་སྟེ་སྨྲས་པ་།
 labhemahi vayaṃ śāriputra svākhyāte dharmavinaye pravrajyām upasaṃpadaṃ bhikṣubhāvam;	བཙུན་པ་ཤའ་རིའི་བུ་། བདག་ཅག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང་། བསྙེན་པར་རྫོགས་པ་དགེ་སློང་གི་དངོས་པོ་འཐོབ་པ་ལྟ་ན་།
 carema vayaṃ bhadantaśāriputrasyāntike brahmacaryam iti;	བདག་ཅག་བཙུན་པ་ཤའ་རིའི་བུའི་སྤྱན་སྔར་ཚངས་པར་སྤྱོད་པ་སྤྱད་པར་བགྱིའོ་༎
 te āyuṣmatā śāriputreṇa pravrājitā upasaṃpāditāḥ;	དེ་རྣམས་ཚེ་དང་ལྡན་པ་ཤའ་རིའི་བུས་རབ་ཏུ་བྱུང་ཞིང་བསྙེན་པར་རྫོགས་པར་བྱས་ནས་།
 avavādo dattaḥ;	གདམས་ངག་བྱིན་ཏེ་།
 tair yujyamānair, ghaṭamānair,	དེ་རྣམས་ཀྱིས་།
 vyāyacchamānair idam eva pañcagaṇḍakaṃ saṃsāracakraṃ calācalaṃ viditvā sarvasaṃskāragatīḥ	བརྩོན་པ་དང་། འབད་པ་དང་། བརྩལ་བ་བྱས་པས་འཁོར་བའི་འཁོར་ལོ་ཆ་ལྔ་པ་། ག-ཡོ་བ་དང་མི་ག-ཡོ་བ་འདི་ཉིད་རིག་སྟེ་།
 śatanapatanavikiraṇavidhvaṃsanadharmatayā parāhatya sarvakleśaprahāṇād arhatvaṃ sākṣātkṛtam ity arhantaḥ saṃvṛttāḥ;	འདུ་བྱེད་ཀྱི་རྣམ་པ་ཐམས་ཅད་ཉམས་པ་དང་། ལྟུང་བ་དང་། རྣམ་པར་འཐོར་བ་དང་། རྣམ་པར་འཇིག་པའི་ཆོས་ཉིད་ཀྱིས་ཟིལ་གྱིས་མནན་ཏེ་། ཉོན་མོངས་པ་ཐམས་ཅད་སྤངས་ནས་དགྲ་བཅོམ་པ་མངོན་སུམ་དུ་བྱས་ཏེ་། དགྲ་བཅོམ་པར་༄༣༠༤ཨ་༌༎
 traidhātukavītarāgāḥ samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā	གྱུར་ནས་ཁམས་གསུམ་གྱི་འདོད་ཆགས་དང་བྲལ་བ་། བོང་བ་དང་གསེར་དུ་མཉམ་པ་། ནམ་མཁའ་དང་ལག་མཐིལ་དུ་མཚུངས་པའི་སེམས་དང་ལྡན་པ་། ཙནདན་དང་སྟེའུར་མཉམ་པ་།
 vidyābhijñāpratisaṃvitprāptā bhavalābhalobhasatkāraparāṅmukhāḥ sendropendrāṇāṃ devānāṃ	རིག་པས་མ་རིག་པའི་སྒོ་ངའི་སྦུབས་དྲལ་ཅིང་། རིག་པ་དང་། མངོན་པར་ཤེས་པ་དང་། སོ་སོ་ཡང་དག་པར་རིག་པ་ཐོབ་པ་། སྲིད་པ་དང་། རྙེད་པ་ལ་ཆགས་པ་དང་། བཀུར་སྟི་ལ་རྒྱབ་ཀྱིས་ཕྱོགས་པ་།
 pūjyā mānyā abhivādyāś ca saṃvṛttāḥ (śay-v 24) construction of vihāras	དབང་པོ་དང་། ཉེ་དབང་པོའི་ལྷ་དང་བཅས་པ་རྣམས་ཀྱིས་མཆོད་པར་བྱ་བ་དང་། རྗེད་པར་བྱ་བ་དང་། མངོན་དུ་སྨྲ་བར་བྱ་བར་གྱུར་ཏོ་༎
 tatra āyuṣmatā śariputreṇa vihārasūtram ekānte gṛhītam;	དེ་ནས་ཚེ་དང་ལྡན་པ་ཤའ་རིའི་བུས་། གཙུག་ལག་ཁང་གི་ཐིག་སྐུད་ཀྱི་མཐའ་གཅིག་ནས་བཟུང་།
 anāthapiṇḍadenāpi gṛhapatinā ekānte gṛhītam; āyuṣmān śāriputraḥ smitaṃ prāviṣkartum ārabdhaḥ;	མཐའ་གཅིག་ནས་ཁྱིམ་བདག་མགོན་མེད་ཟས་སྦྱིན་གྱིས་བཟུང་བ་དང་། ཚེ་དང་ལྡན་པ་ཤའ་རིའི་བུས་འཛུམ་པར་བརྩམས་སོ་༎
 anātapiṇḍado gṛhapatiḥ kathayati:	ཁྱིམ་བདག་མགོན་མེད་ཟས་སྦྱིན་གྱིས་སྨྲས་པ་། འཕགས་པ་ཤའ་རིའི་བུ་།
 nāhetvapratyayam āryśāriputra tathāgatā vā tathāgataśrāvakā vā smitaṃ prāviṣkurvanti;	དེ་བཞིན་གཤེགས་པ་རྣམས་སམ་། དེ་བཞིན་གཤེགས་པའི་ཉན་ཐོས་རྣམས་ནི་། རྒྱུ་མེད་རྐྱེན་མེད་པར་འཛུམ་པ་མི་མཛད་ན་།
 kaḥ āryaśāriputra hetuḥ?	འཕགས་པ་ཤའ་རིའི་བུ་ཅིའི་རྒྱུ་།
 kaḥ pratyayaḥ smitasya prāviṣkaraṇāya?	ཅིའི་རྐྱེན་གྱིས་འཛུམ་པ་མཛད་།
 enam etad gṛhapate,	ཁྱིམ་བདག་། དེ་དེ་བཞིན་ནོ་༎ དེ་དེ་བཞིན་ཏེ་།
 evam etat; nāhetvapraytyayaṃ tathāgatā vā tathāgataśrāvakā vā smitaṃ prāviṣkurvanti;	དེ་བཞིན་གཤེགས་པ་རྣམས་སམ་། དེ་བཞིན་གཤེགས་པའི་ཉན་ཐོས་རྣམས་ནི་། རྒྱུ་མེད་རྐྱེན་མེད་པར་འཛུམ་པ་མི་མཛད་དེ་།
 tvayā ceha sūtraṃ gṛhītam;	ཁྱོད་ཀྱིས་འདིར་ཐིག་སྐུད་བཟུང་བ་ན་།
 tuṣite devanikāye sauvarṇam bhavanam abhinirvṛttam;	དགའ་ལྡན་གྱི་ལྷའི་རིས་སུ་ཡང་གསེར་གྱི་ཁང་པ་གྲུབ་པར་གྱུར་༄༣༠༤བ་ཏོ་༎
 tato 'nāthapiṇḍado gṛhapatir vismayotphullalocanaḥ kathayati:	དེ་ནས་ཁྱིམ་བདག་མགོན་མེད་ཟས་སྦྱིན་ངོ་མཚར་སྐྱེས་པའི་མིག་བགྲད་དེ་སྨྲས་པ་།
 āryaśāriputra yady evaṃ,	འཕགས་པ་ཤའ་རིའི་བུ་། གལ་ཏེ་དེ་ལྟ་ན་།
 tena hi punaḥ sūtraṃ prasāraya bhūyasyā mātrayā; cittam abhiprasādayāmīti;	དེའི་སླད་དུ་ཡང་ཐིག་སྐུད་བརྐྱང་པ་དང་ལྷག་པར་སེམས་མངོན་པར་དད་པར་བགྱིའོ་།
 āyuṣmatā śāriputreṇa tat sūtram gṛhītam;	ཚེ་དང་ལྡན་པ་ཤའ་རིའི་བུས་།
 anāthapiṇḍadena gṛhapatinā bhuyasyā mātrayā tīvreṇa prasādavegena cittam abhiprasāditam;	ཡང་ཐིག་སྐུད་དེ་བཟུང་བ་དང་། ཁྱིམ་བདག་མགོན་མེད་ཟས་སྦྱིན་གྱིས་། ལྷག་པར་དད་པ་དྲག་པོའི་ཤུགས་ཀྱིས་སེམས་མངོན་པར་དད་པར་བྱས་ཏེ་།
 yena prasādajātena samanantaram eva tat sauvarṇaṃ bhavanaṃ catūratnamayaṃ saṃvṛttam;	དད་པ་དེའི་མཇུག་ཐོགས་ཁོ་ནར་གསེར་གྱི་ཁང་པ་དེ་རིན་པོ་ཆེ་སྣ་བཞི་ལས་བྱས་པར་གྱུར་ནས་། 
 āyuṣmatā cāsya śāriputreṇa niveditam;	ཚེ་དང་ལྡན་པ་ཤའ་རིའི་བུས་ཀྱང་དེ་ལ་གོ་བར་བྱས་སོ་༎
 tato 'nāthapiṇḍadena gṛhapatinā uttarottarapravṛddhapuṇyasantatinā ṣoḍaśamahallikā vihārā māpitāḥ; ṣaṣṭiś (a 322b) ca kuṭikāvastūni;	དེ་ནས་ཁྱིམ་བདག་མགོན་མེད་ཟས་སྦྱིན་གོང་ནས་གོང་དུ་བསོད་ནམས་རབ་ཏུ་འཕེལ་བའི་རྒྱུད་ཀྱིས་། གཙུག་ལག་ཁང་ཆེན་པོ་བཅུ་དྲུག་དང་། ཁང་ཕྲན་དྲུག་ཅུ་རྩིག་ཏུ་བཅུག་སྟེ་།
 ṣoḍaśamahallikān vihārān māpayitvā ṣaṣṭiṃ ca kuṭikāvastūni sarvopakaraṇaiḥ pūrayitvā yenāyuṣmān śāriputras tenopasaṅkrāntaḥ;	དེས་གཙུག་ལག་ཁང་ཆེན་པོ་བཅུ་དྲུག་དང་། ཁང་ཕྲན་དྲུག་ཅུ་བརྩིགས་ནས་། ཡོ་བྱད་ཐམས་ཅད་ཀྱིས་རྒྱས་པར་བྱས་ཏེ་།
 upasaṅkramyāyuṣmantaṃ śāriputram idam avocat:	ཚེ་དང་ལྡན་པ་ཤའ་རིའི་བུ་གང་ན་བ་དེར་སོང་ནས་ཕྱིན་པ་དང་། ཚེ་དང་ལྡན་པ་ཤའ་རིའི་བུ་ལ་འདི་སྐད་ཅེས་སྨྲས་པ་། འཕགས་པ་ཤའ་རིའི་བུ་།
 kiyatpramāṇair āryaśāriputra prayāṇakair bhagavān adhvānaṃ gacchati?	བཅོམ་ལྡན་འདས་གཤེགས་ན་བཤུལ་ཚད་ཇི་ཙམ་དུ་འབྱོན་པར་འགྱུར་༎
 tadyathā gṛhapate rājā cakravartī;	ཁྱིམ་བདག་། དཔེར་ན་། འཁོར་ལོས་བསྒྱུར་བའི་རྒྱལ་པོ་མཆི་བའི་ཚད་ཙམ་མོ་༎
 kiyatpramāṇai rājā cakravartī?	འཁོར་ལོས་བསྒྱུར་བའི་རྒྱལ་པོ་མཆི་བའི་ཚད་ཇི་ཙམ་།
 daśakrośakair gṛhapate rājā cakravartī prayāṇakair adhvānaṃ gacchati;	ཁྱིམ་བདག་། འཁོར་ལོས་བསྒྱུར་བའི་རྒྱལ་པོ་ནི་། ཉི་མ་གཅིག་གིས་རྒྱང་གྲངས་བཅུའི་ལམ་དུ་འགྲོའོ་༎
 tato 'nāthapiṇḍadena gṛhapatinā yāvac ca śrāvastī yāvac ca rājagṛham atrāntarād vāsakān parisaṅkhyāya parikramaṇakā māpitāḥ; dānaśalā kāritā; kālārocakaḥ puruṣaḥ sthāpitaḥ;	དེ་ནས་ཁྱིམ་བདག་མགོན་མེད་༄༣༠༥ཨ་༌༎ ཟས་སྦྱིན་གྱིས་། གང་ཡང་མཉན་ཡོད་ནས་རྒྱལ་པོའི་ཁབ་དེའི་བར་གྱི་གཤེགས་དགོངས་བརྩིགས་ནས་ཞ་ས་དག་བྱེད་དུ་བཅུག་། སྦྱིན་གཏོང་གི་ཁང་པ་དག་རྩིག་ཏུ་བཅུག་།
 chatradhvajapatākāśobhitāś candanavāripariṣiktāḥ surabhidhūpaghaṭikopanibaddhās toraṇāḥ kāritāḥ; kālikāni yāmikāni	དུས་ཚོད་གསོལ་བའི་མི་དག་བཀོད་། གདུགས་དང་། རྒྱལ་མཚན་དང་། བ་དན་ངག་གིས་བརྒྱན་། ཙནདན་གྱི་ཆུས་ཆག་ཆག་བཏབ་། ཤིན་ཏུ་དྲི་ཞིམ་པོའི་པོག་ཕོར་དག་ཉེ་བར་བཀོད་། རྟ་བབས་དག་བྱེད་དུ་བཅུག་།
 ca bhaiṣajyāny upasthāpitāni messenger to buddha	དུས་དང་ཐུན་ཚོད་ཀྱིས་སྨན་དག་ཀྱང་འཇོག་ཏུ་བཅུག་གོ་།
 tataḥ saṃbhṛtasaṃbhāro 'nyatamaṃ puruṣam āmantrayate:	དེ་ལྟར་ཚོགས་བསགས་ནས་མི་ཞིག་ལ་བསྒོ་བ་།
 ehi tvaṃ bhoḥ puruṣa;	ཀྱེ་ནང་རྗེ་།
 yena bhagavāṃs tenopasaṅkrāma;	ཚུར་ཁྱོད་བཅོམ་ལྡན་འདས་གང་ན་བ་དེར་སོང་ལ་ཕྱིན་པ་དང་། ཁོ་བོའི་ཚིག་གིས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱོས་ལ་། གནོད་པ་ཆུང་ངམ་། ཉམ་ང་བ་ཉུང་ངམ་༎ བསྐྱོད་པ་ཡང་ངམ་། འཚོའམ་།
 upasaṅkramyāsmākaṃ vacanena bhagavataḥ pādau vanditvā alpābādhatāṃ ca pṛccha alpātaṅkatāṃ ca laghūtthānatāṃ ca yātrāṃ ca balaṃ ca sukhaṃ ca anavadyatāṃ ca spārśavihāratāṃ ca;	སྟོབས་དང་བདེ་བ་ལ་རེག་པར་གནས་སམ་ཞེས་ཞུས་ལ་།
 evaṃ ca vada;	འདི་སྐད་ཅེས་།
 āgacchatu bhagavān śravastīm;	བཅོམ་ལྡན་འདས་མཉན་ཡོད་དུ་གཤེགས་སུ་གསོལ་༎
 ahaṃ bhagavantam upasthāsyāmi yāvajjīvaṃ (śay-v 25) cīvarapiṇḍapātaśayanāsanaglānapratyayabhaiṣajyapariṣkāraiḥ sārdhaṃ bhikṣusaṅghena ḥitiḥ;	བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ལ་བདག་ཇི་སྲིད་འཚོའི་བར་དུ་ན་བཟའ་ཆོས་གོས་དང་། བསོད་སྙོམས་དང་། སྙུན་དཔྱད་ཀྱིས་རྐྱེན་སྨན་དང་། ཡོ་བྱད་རྣམས་ཀྱི་བསྐུར་སྟི་བགྱིད་དོ་༎
 evam ārya iti sa puruṣo 'nāthapiṇḍadasya gṛhapateḥ pratiśrutya yena rājagṛhaṃ tena saṃprasthitaḥ;	ཞེས་ཀྱང་གསོལ་ཅིག་། ཇོ་བོ་། བཀའ་བཞིན་འཚལ་ཞེས་མི་དེས་ཁྱིམ་བདག་མགོན་མེད་ཟས་སྦྱིན་གྱི་ལྟར་མཉན་ནས་༎
 anupūrveṇa rājagṛham anuprāptaḥ; tato mārgaśramaṃ prativinodya yena bhagavāṃs tenopasaṅkrāntaḥ;	རྒྱལ་པོའི་ཁབ་གང་ན་བ་དེར་ཆས་ཏེ་རིམ་གྱིས་རྒྱལ་པོའི་ཁབ་ཏུ་ཕྱིན་པ་༄༣༠༥བ་དང་། དེ་ནས་ལམ་གྱིས་དུབ་པ་ངལ་སོས་ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་། 
 upasaṅkramya bhagavataḥ pādau śirasā vanditvā ekānte 'sthāt;	བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་ནས་། མི་དེས་བཅོམ་ལྡན་འདས་ལ་གསོལ་ཏོ་༎ བཙུན་པ་།
 ekāntasthitaḥ sa puruṣo bhagavantam idam avocat: anāthapiṇḍado bhadanta gṛhapatir bhagavataḥ pādau śirasā vandate; pūrvavad yāvat sparśavihāratāṃ ca;	བཅོམ་ལྡན་འདས་ཀྱི་ཞབས་གཉིས་ལ་ཁྱིམ་བདག་མགོན་མེད་ཟས་སྦྱིན་མགོ་བོས་ཕྱག་འཚལ་ནས་ཞེས་བྱ་བ་ནས་རེག་པར་གནས་སམ་ཞེས་བྱ་བའི་བར་གོང་མ་བཞིན་དུའོ་༎
 sukhī bhavatu bhoḥ puruṣa anāthapiṇḍado gṛhapatis tvaṃ ca;	ཀྱེ་། མི་ཁྱོད་དང་ཁྱིམ་བདག་མགོན་མེད་ཟས་སྦྱིན་བདེ་བར་གྱུར་ཅིག་།
 anāthapiṇḍado bhadanta gṛhapatir evam āha:	བཙུན་པ་། ཁྱིམ་བདག་མགོན་མེད་ཟས་སྦྱིན་གྱི་མཆིད་ནས་།
 āgacchatu bhagavān śravastīm;	བཅོམ་ལྡན་འདས་མཉན་ཡོད་དུ་གཤེགས་སུ་གསོལ་༎
 ahaṃ bhagavantam upasthāsyāmi yāvajjīvaṃ cīvarapiṇḍapātaśayanāsanaglānapratyayabhaiṣajyapariṣkāraiḥ sārdhaṃ bhikṣusaṅgheneti;	བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ལ་ཞེས་བྱ་བ་ནས་བཀུར་སྟི་བགྱིད་དོ་༎ ཞེས་བྱ་བའི་བར་གོང་མ་བཞིན་དུའོ་༎
 adhivāsayati bhagavāṃs tasya puruṣasya tūṣṇīṃbhāvena;	བཅོམ་ལྡན་འདས་ཀྱིས་མི་དེ་ལ་ཅང་མི་གསུང་བས་གནང་ངོ་༎
 atha sa puruṣo bhagavatas tūṣṇīṃbhāvenādhivāsanāṃ viditvā bhagavataḥ pādau śirasā vanditvā bhagavato 'ntikāt prakrāntaḥ buddha arrives at śrāvastī	དེ་ནས་མི་དེས་བཅོམ་ལྡན་འདས་ཀྱིས་ཅང་མི་གསུང་བས་གནང་བར་རིག་ནས་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་། བཅོམ་ལྡན་འདས་ཀྱིས་སྤྱན་སྔ་ནས་སོང་ངོ་༎
 tato bhagavān dānto dāntaparivāraḥ,	དེ་ནས་བཅོམ་ལྡན་འདས་དུལ་བ་འཁོར་དུལ་བ་།
 śānto śāntaparivāraḥ, mukto muktaparivāraḥ,	ཞི་བ་འཁོར་ཞིག་བ་།
 āśvasta āśvastaparivāraḥ,	དབུགས་ཕྱིན་པ་འཁོར་དབུགས་ཕྱིན་པ་།
 vinīto vinītaparivāraḥ,	རྣམ་པར་དུལ་བ་འཁོར་རྣམ་པར་དུལ་བ་།
 arhann arhatparivāraḥ,	དགྲ་བཅོམ་པ་འཁོར་དགྲ་བཅོམ་པ་།
 vītarāgo vītarāgaparivāraḥ,	འདོད་ཆགས་དང་བྲལ་བ་འཁོར་འདོད་ཆགས་དང་བྲལ་བ་།
 prāsādikaḥ prāsādikaparivāraḥ; ṛṣabha iva gogaṇaparivṛtaḥ,	དང་བ་འཁོར་དང་བ་།
 gaja iva kalabhaparivṛtaḥ, siṃha iva daṃṣṭrigaṇaparivṛtaḥ, haṃsa iva haṃsagaṇaparivtaḥ,	ཁྱུ་མཆོག་བ་ལང་གི་ཚོགས་ཀྱིས་བསྐོར་བ་ལྟ་བུ་དང་། གླང་པོ་ཆེའི་གླང་པོ་ཆེའི་ཕུག་གུའི་ཚོགས་ཀྱིས་བསྐོར་བ་ལྟ་བུ་དང་། སེངགེའི་མཆེ་བ་ཅན་གྱི་༄༣༠༦ཨ་༌༎
 suparṇīva pakṣigaṇaparivṛto, vipra iva śiṣyagaṇaparivṛtaḥ suvaidya (a 323a) ivāturagaṇaparivṛtaḥ śūra iva yodhagaṇaparivṛtaḥ deśika ivādhvagagaṇaparivṛtaḥ sārthavāha iva vaṇiggaṇaparivṛtaḥ śreṣṭhīva parijanaparivṛtaḥ koṭṭarāja iva mantrigaṇaparivṛtaḥ cakravartīva putrasahasraparivṛtaḥ candra iva nakṣatragaṇaparivṛtaḥ sūrya iva rāśmisahasraparivṛtaḥ dhṛtarāṣṭra iva gandharvagaṇaparivṛtaḥ virūḍhaka iva kumbhāṇḍagaṇaparivṛtaḥ virūpākṣa iva nāgagaṇaparivṛto dhanada iva yakṣagaṇaparivṛto vemacitrīvāsuragaṇaparivṛtaḥ, śakra iva tṛdaśagaṇaparivṛto brahmeva brahmakāyaparivṛtaḥ stimita iva jalanidhiḥ	ཚོགས་ཀྱིས་བསྐོར་བ་ལྟ་བུ་དང་། ངང་བའི་རྒྱལ་པོ་ངང་པའི་ཚོགས་ཀྱིས་བསྐོར་བ་ལྟ་བུ་དང་། ནམ་མཁའ་ལྡིང་བྱའི་ཚོགས་ཀྱིས་བསྐོར་བ་ལྟ་བུ་དང་། བྲམ་ཟེ་སློབ་མའི་ཚོགས་ཀྱིས་བསྐོར་བ་ལྟ་བུ་དང་། སྨན་པ་མཁས་པ་ནད་པའི་ཚོགས་ཀྱིས་བསྐོར་བ་ལྟ་བུ་དང་། དཔའ་བོ་དམག་མིའི་ཚོགས་ཀྱིས་བསྐོར་བ་ལྟ་བུ་དང་། ལམ་མཁན་འགྲོན་པོའི་ཚོགས་ཀྱིས་བསྐོར་བ་ལྟ་བུ་དང་། དེད་དཔོན་ཚོང་པའི་ཚོགས་ཀྱིས་བསྐོར་བ་ལྟ་བུ་དང་། ཚོང་དཔོན་སྐྱེ་བོའི་ཚོགས་ཀྱིས་བསྐོར་བ་ལྟ་བུ་དང་། ཁམས་ཀྱི་རྒྱལ་ཕྲན་བློན་པོའི་ཚོགས་ཀྱིས་བསྐོར་བ་ལྟ་བུ་དང་། འཁོར་ལོས་བསྒྱུར་བ་བུ་སྟོང་གིས་བསྐོར་བ་ལྟ་བུ་དང་། ཟླ་བ་རྒྱུ་སྐར་གྱི་ཚོགས་ཀྱིས་བསྐོར་བ་ལྟ་བུ་དང་། ཉི་མ་འོད་ཟེར་སྟོང་གིས་བསྐོར་བ་ལྟ་བུ་དང་། ཡུལ་འཁོར་སྐྱོང་དྲི་ཟའི་ཚོགས་ཀྱིས་བསྐོར་བ་ལྟ་བུ་དང་། འཕགས་སྐྱེས་བོ་གྲུལ་བུམ་གྱི་ཚོགས་ཀྱིས་བསྐོར་བ་ལྟ་བུ་དང་། མིག་མི་བཟང་ཀླུའི་ཚོགས་ཀྱིས་བསྐོར་བ་ལྟ་བུ་དང་། རྣམ་ཐོས་ཀྱི་བུ་གནོད་སྦྱིན་གྱི་ཚོགས་ཀྱིས་བསྐོར་བ་ལྟ་བུ་དང་། ཐག་བཟང་རིས་ལྷ་མ་ཡིན་གྱི་ཚོགས་ཀྱིས་བསྐོར་བ་ལྟ་བུ་དང་། བརྒྱ་བྱིན་སུམ་ཅུ་རྩ་གསུམ་པའི་ཚོགས་ཀྱིས་བསྐོར་བ་ལྟ་བུ་དང་། ཚངས་པ་ཚངས་རིས་ཀྱི་ཚོགས་ཀྱིས་བསྐོར་བ་ལྟ་བུ་དང་། རྒྱ་མཚོ་ག-ཡོ་བ་མེད་པ་ལྟ་བུ་དང་། སྤྲིན་ཆུ་དང་བཅས་པ་ལྟ་བུ་དང་། གླང་པོ་ཆེ་དམ་པ་དྲེགས་པ་དང་བྲལ་བ་ལྟར་།
 sajala iva jaladharo vimada iva gajapatiḥ sudāntair indriyair asaṃkṣobhiteryāpathapracāro	དབང་པོ་རྣམས་ཤིན་ཏུ་དུལ་བས་སྤྱོད་༄༣༠༦བ་ལམ་གྱི་ཚུལ་མ་འཁྲུགས་པ་།
 dvātriṃśatā mahāpuruṣalakṣaṇaih,	སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ཀུན་ནས་བརྒྱན་ཅིང་།
 samalaṃkṛto 'śītyanuvyañjanair virājitagātro vyāmaprabhālaṃkṛtamūrtiḥ sūryasahasarātirekaprabho jaṅgama iva ratnaparvata samantatobhadrako (śay-v	དཔེ་བྱད་བརྒྱད་ཅུས་རྣམ་པར་མཛེས་པར་བྱས་པ་། འོད་འདོམ་གང་གིས་བརྒྱན་པའི་སྐུ་། ཉི་མའི་འོད་ཟེར་སྟོང་པས་ལྷག་པའི་འོད་ཅན་། རིན་པོ་ཆེའི་རི་བོ་འགྲོ་བ་ལྟར་ཀུན་ནས་མཛེས་པ་།
 daśabhir balaiś caturbhir vaiśāradyais tribhir āveṇikaiḥ smṛtyupasthānair mahākaruṇayā	སྟོབས་བཅུ་དང་། མི་འཇིགས་པ་བཞི་དང་། མ་འདྲེས་པའི་དྲན་པ་ཉེ་བར་གཞག་པ་གསུམ་དང་། ཐུགས་ཆེན་པོ་དང་ལྡན་པ་།
 ca samanvāgato bhikṣusaṃghena anāthapiṇḍadena ca gṛhapatinā ca saparivāreṇa śrāvastīnivāsinā ca janakāyena anekaiś ca devatāśatasahasrair anugamyamānaḥ śrāvastīṃ nagarīṃ anuprāptaḥ;	དགེ་སློང་གི་དགེ་འདུན་ཆེན་པོ་དང་། ཁྱིམ་བདག་མགོན་མེད་ཟས་སྦྱིན་འཁོར་དང་བཅས་པ་དང་། མཉན་ཡོད་ན་གནས་པའི་སྐྱེ་བོའི་ཚོགས་དང་། ལྷ་བརྒྱ་སྟོང་ཕྲག་དུ་མས་ཞབས་འབྲིང་བྱས་ནས་མཉན་ཡོད་ཀྱི་གྲོང་ཁྱེར་དུ་གཤེགས་སོ་༎
 yadā ḥcaḥ bhagavatā śrāvastīṃ nagarīṃ praviṣatā sābhisaṃskāraṃ nagarendrakīle dakṣiṇapādo nyastaḥ tadā ṣaḍvikāraṃ pṛthivīkampo	གང་གི་ཚེ་བཅོམ་ལྡན་འདས་མཉན་ཡོད་ཀྱི་གྲོང་ཁྱེར་དུ་གཤེགས་ནས་མངོན་པར་འདུ་མཛད་པས་། གྲོང་ཁྱེར་གྱི་སྒོའི་ཐེམ་པ་ལ་ཞབས་ག-ཡས་པས་མནན་པ་དེའི་ཚེ་། ས་རྣམ་པ་དྲུག་ཏུ་ག-ཡོས་ཏེ་།
 jātaḥ; iyaṃ mahāpṛthivī calati saṃcalati saṃpracalati; vyathate pravyathate saṃpravyathate;	ས་ཆེན་པོ་འདི་རབ་ཏུ་ག-ཡོས་། ཀུན་ཏུ་རབ་ཏུ་ག-ཡོས་། ལྡེག་། རབ་ཏུ་ལྡེག་། ཀུན་ཏུ་རབ་ཏུ་ལྡེག་སྟེ་།
 pūrvo digbhāga unnamati pāścimo 'vanamati;	ཤར་ཕྱོགས་མཐོ་ན་ནུབ་ཕྱོགས་དམའ།
 paścima unnamati pūrvo 'vanamati;	ནུབ་ཕྱོགས་མཐོ་ན་ཤར་ཕྱོགས་དམའ།
 dakṣiṇa unnamati uttaro 'vanamati;	ལྷོ་ཕྱོགས་མཐོ་ན་བྱང་ཕྱོགས་དམའ།
 uttara unnamati dakṣiṇo 'vanamati; anta unnamati;	བྱང་ཕྱོགས་མཐོ་ན་ལྷོ་ཕྱོགས་དམའ།
 madhyo 'vanamati;	མཐའ་མཐོ་ན་དབུས་དམའ།
 madhya unnamati anto 'vanamati; sarvaś cāyaṃ loka udāreṇāvabhāsena sphuṭaḥ saṃvṛttaḥ sārdhaṃ lokāntarikābhir antarīkṣe	དབུས་མཐོ་ན་མཐའ་དམའ་བར་གྱུར་ནས་འཇིག་རྟེན་འདི་ཐམས་ཅད་འཇིག་རྟེན་གྱི་བར་དང་བཅས་ཏེ་། སྣང་བ་ཆེན་པོས་ཁྱབ་པར་གྱུར་ཏོ་༎
 ca devadundubhayas tāḍitā gaganatalasthā devatā bhagavata upariṣṭād divyāny utpalāni	བར་སྣང་ལ་ཡང་ལྷའི་རྔ་རྡུང་ཞིང་། ནམ་མཁའི་དཀྱིལ་ན་གནས་པའི་ལྷས་ནི་། སྟེང་༄༣༠༧ཨ་༌༎
 kṣeptum ārabdhāḥ padmāni kumudāni puṇḍarikāny agarucūrṇāni kuṅkumacūrṇāni tamālapatrāṇi divyāni māndarakāṇi puṣpāṇi kṣipanti cailavikṣepāṃś cākārṣuḥ effects felt following buddha's arrival	ནས་ལྷའི་མེ་ཏོག་ཨཽཏཔ་ལ་དང་། པདམ་དང་། ཀུ་མུད་དང་། པདམ་དཀར་པོ་དང་། ཨཨ་ཀ་རུའི་ཕྱེ་མ་དང་། རྒྱ་སྤོས་ཀྱི་ཕྱེ་མ་དང་། ཙནདན་གྱི་ཕྱེ་མ་དང་། གུར་གུམ་གྱི་ཕྱེ་མ་དང་། ཏ་མ་ལའི་ལོ་མ་དང་། ལྷའི་མེ་ཏོག་མནད་ར་བ་རྣམས་འཐོར་ཞིང་ལྷའི་གོས་རྣམས་ཀྱང་འཐོར་རོ་༎
 bhagavataḥ purapraveśe imāny evaṃvidhāny āścaryāṇy abhuvan aparāṇi ca;	བཅོམ་ལྡན་འདས་གྲོང་ཁྱེར་དུ་གཤེགས་པ་ན་འདི་དག་དང་། གཞན་ཡང་ཡ་མཚན་འདི་ལྟ་བུ་དག་བྱུང་བར་གྱུར་ཏོ་༎ གཞན་ཡང་། དོག་པ་རྣམས་ནི་། ཡངས་པར་གྱུར་ཏོ་༎ དམའ་མོ་རྣམས་ནི་། མཐོན་པོར་གྱུར་ཏོ་༎
 saṃkṣiptāni viśālībhavanti nīcāny uccāni bhavanti uccāni ca samāni bhavanti hastinaḥ krośanti aśvā hreṣante ṛṣabhā nardante gṛhagatāni vividhāni vāditrabāṇḍāni svayaṃ nadanti;	མཐོན་པོ་རྣམས་མཉམ་པར་གྱུར་ཏོ་༎ གླང་པོ་ཆེ་ཡང་སྐད་འབྱིན་། རྟ་ཡང་སྐད་འབྱིན་།
 andhāś cakṣūṃṣi pratilabhante badhirāḥ śrotraṃ mūkāḥ pravyāharaṇasamarthā bhavanti;	ཁྱུ་མཆོག་རྣམས་ཀྱང་སྐད་འབྱིན་ཏེ་། ཁང་པ་ན་ཡོད་པའི་རོལ་མོའི་ཆ་བྱད་སྣ་ཚོགས་པ་རྣམས་ཀྱང་རང་སྒྲ་འབྱིན་ཏོ་༎ ལོང་བ་རྣམས་ཀྱིས་ནི་། མིག་ཐོབ་བོ་༎ འོན་པ་རྣམས་ཀྱིས་ནི་། རྣ་བས་ཐོས་སོ་༎ ལྐུགས་པ་རྣམས་ཀྱིས་ནི་། སྨྲ་ཤེས་པར་གྱུར་ཏོ་༎
 pariśiṣṭendriyavikalā indriyāṇi pratilabhante;	དབང་པོ་མ་ཚང་བ་རྣམས་ནི་། དབང་པོ་རྣམས་ཚང་བར་ཐོབ་བོ་༎
 madyamadākṣiptā vimadībhavanti;	ཆང་གིས་མྱོས་པ་རྣམས་ནི་། མྱོས་པ་དང་བྲལ་བར་གྱུར་ཏོ་༎ དུག་འཐུངས་པ་རྣམས་ནི་།
 viṣapāyitā nirviṣībhavanti;	དུག་ཞི་བར་གྱུར་ཏོ་༎
 anyonyavairiṇo maitrīṃ pratilabhante;	ཕན་ཚུན་འཁོན་བྱུང་བ་རྣམས་ནི་། བྱམས་པ་ཐོབ་པར་གྱུར་ཏོ་༎
 gurviṇyaḥ svastinā prasūyante;	སྤྲུམ་*sbrum་མ་རྣམས་ནི་། བདེ་བར་བཙས་པར་གྱུར་ཏོ་༎
 bandhanabaddhā mucyante;	བཙོན་དུ་བཅིངས་པ་རྣམས་ནི་། བཅིངས་པ་ལས་ཐར་ཏོ་༎
 adhanā dhanāni pratilabhante:	ནོར་མེད་པ་རྣམས་ནི་།
 imāni cānyani ḥcaḥ bhagavataḥ purapraveśe adbhutaśatasahasrāṇi prādurbhavanti	ནོར་རྙེད་དེ་། འདི་དག་དང་། གཞན་ཡང་། བཅོམ་ལྡན་འདས་གྲོང་ཁྱེར་དུ་གཤེགས་པ་ན་ངོ་༄༣༠༧བ་མཚར་བརྒྱ་སྟོང་དག་བྱུང་བར་གྱུར་ཏོ་༎
 the jetavana tato bhagavān evaṃvidhena mahatā satkāreṇa śrāvastīṃ praviṣṭaḥ;	དེ་ནས་བཅོམ་ལྡན་འདས་བཀུར་སྟི་ཆེན་པོ་དེ་ལྟ་བུས་མཉན་ཡོད་དུ་གཤེགས་སོ་༎
 praviśya purastād bhikṣusaṃghasya (a 323b) prajñapta evāsane niṣannaḥ;	གཤེགས་ནས་དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ་༎
 athānāthapiṇḍado gṛhapatiḥ suhṛtsambandhibāndhavajanaparivṛtaḥ sauvarṇaṃ (śay-v 27) bhṛṃgāram ādāya vāridhārāṃ pātayitum ārabdhaḥ;	དེ་ནས་ཁྱིམ་བདག་མགོན་མེད་ཟས་སྦྱིན་མཛའ་བཤེས་དང་། ཉེ་དུ་དང་། གཉེན་གྱི་སྐྱེ་བོས་ཡོངས་སུ་བསྐོར་ནས་གསེར་གྱི་བྱ་མ་བུམ་བླངས་ཏེ་ཆུ་སྦྲེང་བར་བརྩམས་པ་ལས་། 
 sā na prapatati;	དེ་འཛག་ཏུ་མ་བཏུབ་ནས་།
 athānāthapiṇḍado gāhapatir durmanāḥ saṃlakṣayati;	ཁྱིམ་བདག་མགོན་མེད་ཟས་སྦྱིན་ཡིད་མི་བདེ་སྟེ་བསམ་པ་།
 mā mayā kānicit sāpakṣālāni karmāṇi kṛtāni syuḥ iti; bhagavān āha:	བདག་གིས་ལས་ཉེས་པ་དང་བཅས་པ་ཅུང་ཟད་བྱས་པར་མ་གྱུར་གྲང་སྙམ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། ཁྱིམ་བདག་།
 na tvayā gṛhapate kānicit sāpakṣālāni karmāṇi kṛtāny api tv etasmin pradeśe sthitena tvayā pūrvakānāṃ samyaksaṃbuddhānām ayaṃ pradeśo niryātitaḥ;	ཁྱོད་ཀྱིས་ལས་ཉེས་པ་དང་བཅས་པ་ཅུང་ཟད་བྱས་པ་མེད་དེ་། འོན་ཀྱང་ཁྱོད་ཀྱིས་ཕྱོགས་འདིར་འདུག་ནས་། སྔོན་གྱི་ཡང་དག་པར་རྫོགས་པའི་སངས་རྒྱས་རྣམས་ལ་ཕྱོགས་འདི་ཕུལ་བ་ཡིན་གྱི་།
 anyasmin pradeśe sthitvā pātaya;	ཕྱོགས་གཞན་ཞིག་ཏུ་འདུག་ལ་སྦྲེངས་ཤིག་།
 tena ḥanyasmin pradeśe sthitvāḥ pātitā; bhagavān pañcāṅgopetena svareṇa svayam eva jetavanam udghoṣayati;	དེས་ཕྱོགས་གཞན་ཞིག་ཏུ་འདུག་སྟེ་སྦྲེངས་པ་དང་། བཅོམ་ལྡན་འདས་ཉིད་ཀྱིས་ཡན་ལག་ལྔ་དང་ལྡན་པའི་གསུང་དབྱངས་ཀྱིས་རྒྱལ་བྱེད་ཀྱི་ཚལ་རྗོད་པར་མཛད་དེ་། 
 udghoṣyamāṇe jetavane jetaḥ kumāraḥ saṃlakṣayati;	རྒྱལ་བྱེད་ཀྱི་ཚལ་རྗོད་པར་མཛད་པ་ན་། གཞོན་ནུ་རྒྱལ་བྱེད་ཀྱིས་བསམ་པ་། ཀྱེ་མ་།
 aho bata bhagavān mamāpi tatprathamataraṃ nāmodgrahaṇaṃ kuryād iti; bhagavatā jetasya kumārasya cetasā cittam ājñāya tatprathamata udgrahaṇaṃ kṛtam;	བཅོམ་ལྡན་འདས་ཀྱིས་དེར་བདག་གི་མིང་ཐོག་མར་སྨོས་ཀྱང་ཅི་མ་རུང་སྙམ་པ་དང་། བཅོམ་ལྡན་འདས་ཀྱིས་གཞོན་ནུ་རྒྱལ་བྱེད་ཀྱི་བསམ་པ་ཐུགས་སུ་ཆུད་ནས་། དགེ་སློང་དག་།
 idaṃ bhikṣavo jetavanam anāthapiṇḍadasyārāmaḥ iti;	འདི་ནི་། རྒྱལ་བུ་༄༣༠༨ཨ་༌༎ རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ཡིན་ནོ་༎ ཞེས་དེར་མིང་ཐོག་མ་སྨོས་པ་མཛད་དོ་༎ གཞོན་ནུ་རྒྱལ་བྱེད་ཀྱིས་བཅོམ་ལྡན་འདས་ཀྱིས་དེར་།
 śrutvā jetaḥ kumāro 'tivābhiprasannaḥ mama bhagavatā tatprathamato nāmodgrahaṇaṃ kṛtam iti;	བདག་གི་མིང་ཐོག་མར་སྨོས་པ་མཛད་པ་ཐོས་ནས་ཤིན་ཏུ་དགའ་བར་གྱུར་ཏེ་།
 tena prītiprāmodyajātena sarveṇaiva tena dravyajātena bhagavato 'rthāya catūratnamayaṃ dvārakoṣṭhakaṃ kāritam;	དགའ་བ་དང་། རབ་ཏུ་དགའ་བ་སྐྱེས་པ་དེས་ནོར་གྱི་རིགས་ཐམས་ཅད་ཀྱིས་། བཅོམ་ལྡན་འདས་ཀྱི་ཕྱིར་རིན་པོ་ཆེ་སྣ་བཞིའི་སྒོ་ཁང་བྱེད་དུ་བཅུག་གོ་།
 tathā saṃgītakārair api sthaviraiḥ sūtra upanibaddham bhagavān śrāvastyāṃ viharati jetavane 'nāthapiṇḍadasyārāme iti previous births of anāthapiṇḍada at the time of the seven buddhas	དེ་བཞིན་དུ་སྡུད་པ་བྱེད་པ་རྣམས་ཀྱིས་ཀྱང་། མདོ་སྡེའི་ནང་དུ་སངས་རྒྱས་བཅོམ་ལྡན་འདས་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ་༎ ཞེས་གདགས་པར་བྱས་སོ་༎
 bhikṣavaḥ saṃśayajātaḥ sarvasaṃśayacchettāraṃ buddhaṃ bhagavantaṃ papracchuḥ:	དགེ་སློང་རྣམས་ཐེ་ཚོམ་སྐྱེས་ནས་། ཐེ་ཚོམ་ཐམས་ཅད་གཅོད་པ་། སངས་རྒྱས་བཅོམ་ལྡན་འདས་ལ་ཞུས་པ་།
 kutra bhadantānāthapiṇḍadena gṛhapatināyaṃ pṛthivīpradeśaḥ pūrvakāṇāṃ samyaksaṃbuddhānāṃ niryātitapūrvaḥ?	བཙུན་པ་། ཁྱིམ་བདག་མགོན་མེད་ཟས་སྦྱིན་གྱིས་། སྔོན་གྱི་ཡང་དག་པར་རྫོགས་པའི་སངས་རྒྱས་རྣམས་ལ་ཕྱོགས་འདི་སྔོན་ནམ་ཕུལ་ལགས་།
 iti; bhagavān āha;	བཅོམ་ལྡན་འདས་ཀྱིས་བཀའ་སྩལ་པ་།
 bhūtapūrvaṃ bhikṣava ekanavate kalpe vipāśyī nāma samyaksaṃbuddho loka udapādi vidyācaraṇasaṃpannaḥ	དགེ་སློང་དག་། སྔོན་བྱུང་བ་། བསྐལ་པ་དགུ་བཅུ་རྩ་གཅིག་ལ་ཡང་དག་པར་རྫོགས་པའི་སངས་རྒྱས་རིག་པ་དང་། ཞབས་སུ་ལྡན་པ་།
 sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān;	བདེ་བར་གཤེགས་པ་། འཇིག་རྟེན་མཁྱེན་པ་། སྐྱེས་བུ་འདུལ་བའི་ཁ་ལོ་སྒྱུར་བ་། བླ་ན་མེད་པ་། ལྷ་དང་མི་རྣམས་ཀྱི་སྟོན་པ་། སངས་རྒྱས་བཅོམ་ལྡན་འདས་རྣམ་པར་གཟིགས་ཞེས་བྱ་བ་འཇིག་རྟེན་དུ་བྱུང་ནས་།
 ḥsaḥ dvāṣaṣṭibhikṣuasahasraparivṛtaḥ imaṃ pradeśam anuprāptaḥ;	དེ་འཁོར་དགེ་སློང་དྲུག་ཁྲི་ཉིས་སྟོང་དང་ཕྱོགས་འདིར་༄༣༠༨བ་གཤེགས་སོ་༎
 tena khalu samayenāsyāṃ śrāvastyāṃ tiṣyo nāma gṛhapatir abhūt;	དེའི་ཚེ་མཉན་ཡོད་འདིར་ཁྱིམ་བདག་རྒྱལ་ཞེས་བྱ་བ་བྱུང་སྟེ་།
 tenāyaṃ pradeśaḥ ṣaṭkrośahiraṇyasuvarṇenāstīrya rājakumārasyāntikāt krītvā vipaśyinaḥ samyaksaṃbuddhasya niryātitaḥ;	དེས་ས་ཕྱོགས་འདི་རྒྱང་གྲགས་དྲུག་གསེར་དང་། དབྱིག་གཤིབས་པས་རྒྱལ་བུ་གཞོན་ནུ་ལས་ཉོས་ནས་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ལ་ཕུལ་ཏེ་དེ་ཉིད་ཀྱི་སྤྱན་སྔར་རབ་ཏུ་བྱུང་ནས་། 
 tasyaivāntike pravrajya sarvakleśaprahāṇād arhatvaṃ sāksātkṛtam;	ཉོན་མོངས་པ་ཐམས་ཅད་སྤངས་ཏེ་། དགྲ་བཅོམ་པ་མངོན་སུམ་དུ་བྱས་སོ་༎
 tiṣyasya gṛhapater bhāgineyaḥ tatsaṃparkād vipaśyini tathāgate 'tyartham abhiprasannaḥ;	ཁྱིམ་བདག་རྒྱལ་གྱི་ཚ་བོ་ཞིག་དེ་བསྟེན་པས་། དེ་བཞིན་གཤེགས་པ་རྣམ་པར་གཟིགས་ལ་ཤིན་ཏུ་དད་པ་སྐྱེས་ནས་།
 tena vipaśyinaḥ samyaksaṃbuddhasya (śay-v 28) keśanakhastūpaḥ kāritah;	དེས་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ཀྱི་དབུ་སྐྲ་དང་། སེན་མོའི་མཆོད་རྟེན་རྩིག་ཏུ་བཅུག་སྟེ་།
 sa saṃlakṣayati:	དེས་བསམ་པ་།
 ko 'sāv upāyaḥ syād yenāham etaṃ rātrau divā cānāvṛtaṃ pāśyeyam iti tasyāntevasinā samudratīrasthenāvabhāsātmakaṃ maṇiratnaṃ prāvṛtam anupreṣitam;	གང་གིས་ན་། བདག་གིས་འདི་ཉིད་མཚན་དུ་སྒྲིབ་པ་མེད་པར་མཐོང་བར་འགྱུར་བའི་ཐབས་དེ་ཅི་ཡོད་སྙམ་པ་དང་། དེ་ལ་བརྟེན་པ་རྒྱ་མཚོའི་འགྲམ་ན་འདུག་པ་ཞིག་གིས་ནོར་བུ་རིན་པོ་ཆེ་འབར་བ་ཞིག་སྐྱེས་སུ་བསྐུར་ནས་།
 tenāsau tasmin caitye samāropitaṃ; tadanubhāvād asau taṃ keśanakhastūpaṃ divā rātrau cānāvṛtaṃ paśyati;	དེས་དེ་མཆོད་རྟེན་ལ་བརྟགས་པ་དང་། དེའི་མཐུས་དེས་དབུ་སྐྲ་དང་། སེན་མོའི་མཆོད་རྟེན་དེ་ཉིད་མཚན་དུ་སྒྲིབ་པ་མེད་པར་མཐོང་ངོ་༎
 tataḥ prasādajātena praṇidhānaṃ kṛtaṃ:	དེ་ནས་དད་པ་སྐྱེས་ནས་སྨོན་ལམ་བཏབ་པ་།
 yathāyaṃ pṛthivīpradeśo mama mātulena kumārasyāntikāt krītvā hiraṇyasuvarṇenāstīrya vipaśyinaḥ samyaksaṃbuddhasya niryātitaḥ;	ཇི་ལྟར་ས་ཕྱོགས་འདི་བདག་གི་ཞང་པོས་རྒྱལ་བུ་གཞོན་ནུ་ལས་གསེར་དང་། དབྱིག་གཤིབས་པས་ཉོས་ནས་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་། ཉན་ཐོས་ཀྱི་དགེ་འདུན་དང་བཅས་པ་ལ་ཕུལ་བ་དེ་བཞིན་དུ་།
 evam aham imam pṛthivīpradeśaṃ hiraṇyasuvarṇenāstīrya saptānāṃ samyaksaṃbuddhānāṃ niryātayeyam;	བདག་གིས་ཀྱང་ས་ཕྱོགས་འདི་། གསེར་དང་། དབྱིག་གཤིབས་པས་གཞོན་ནུ་ལས་ཉོས་ནས་ཡང་དག་པར་རྫོགས་པའི་༄༣༠༩ཨ་༌༎ སངས་རྒྱས་བདུན་ལ་འབུལ་བར་འགྱུར་ཞིང་།
 yaś ca teṣām apaścimaka tasyāham antike pravrajya sarvakleśaprahāṇād arhatvaṃ sākṣātkuryām iti	དེ་རྣམས་ཀྱི་ཕྱི་མ་ཤོས་གང་ཡིན་པ་དེའི་སྤྱན་སྔར་བདག་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་མངོན་སུམ་དུ་བྱས་པར་གྱུར་ཅིག་། ཅེས་བཏབ་བོ་༎ དགེ་སློང་དག་།
 kiṃ manyadhve bhikṣavaḥ?	ཇི་སྙམ་དུ་སེམས་།
 yo 'sau tasya gṛhapater (a 324a) bhāgineya eṣa evāsāv anāthapiṇḍado gṛhaptis tena kālena tena samayena	དེའི་ཚེ་དེའི་དུས་ཀྱི་ཁྱིམ་བདག་རྒྱལ་གྱི་ཚ་བོ་གང་ཡིན་པ་དེ་ནི་། ཁྱིམ་བདག་མགོན་མེད་ཟས་སྦྱིན་འདི་ཉིད་ཡིན་ནོ་༎
 tato 'rvāg ekatriṃśatime kalpe śikhī nāma sāstā loka utpannaḥ pūrvavad yāvad huddho bhagavān;	དེ་ཚུན་ཆད་བསྐལ་པ་སུམ་ཅུ་རྩ་གཅིག་པ་ལ་སྟོན་པ་གཙུག་ཏོར་ཅན་ཞེས་བྱ་བ་ནས་སངས་རྒྱས་བཅོམ་ལྡན་འདས་འཇིག་རྟེན་དུ་བྱུང་ངོ་༎ ཞེས་བྱ་བའི་བར་གོང་མ་བཞིན་དུ་སྟེ་།
 ḥsaḥ ṣaṣṭibhikṣusahasraparivāra imaṃ pradeśam anuprāptaḥ;	དེ་འཁོར་དགེ་སློང་དྲུག་ཁྲི་དང་ས་ཕྱོགས་འདིར་གཤེགས་སོ་༎
 tena kyalu punaḥ samayena puṣyo nāma gṛhaptir abhūt;	དེའི་ཚེ་ཁྱིམ་བདག་རྒྱས་པ་ཞེས་བྱ་བ་བྱུང་སྟེ་།
 tenāyaṃ pṛthivīpradeśo ardhatṛtīyān kośān maṇibhir āstīrya kumārasyāntikān niṣkrīya śikhinaḥ samyaksaṃbuddhasya saśrāvakasaṃghasya niryātitaḥ;	དེས་ཕྱོགས་འདི་དཔག་ཚད་ཕྱེད་དང་གསུམ་ནོར་བུ་གཤིབས་པས་རྒྱལ་བུ་གཞོན་ནུ་ལས་ཉོས་ནས་ཡང་དག་པར་རྫོགས་པའི་སངས་རྒྱས་གཙུག་ཏོར་ཅན་ཉན་ཐོས་ཀྱི་འཁོར་དང་བཅས་པ་ལ་ཕུལ་ལོ་༎
 syāt khalu yuṣmākaṃ bhikṣavo 'nyatamaḥ sa tena kālena tena samayena puṣyo nāma grhapatir abhūd iti?	དགེ་སློང་དག་། དེའི་ཚེ་དེའི་དུས་ཀྱི་ཁྱིམ་བདག་རྒྱས་པ་ཞེས་བྱ་བར་གྱུར་པ་དེ་གཞན་ཞིག་ཡིན་སྙམ་ན་། ཁྱོད་ཀྱིས་དེ་ལྟར་མི་བལྟ་སྟེ་།
 na khalv evaṃ draṣṭavyam, api tv eṣa evāsāv anāthapiṇḍado gṛhaptis tena kālena tena samayena	འོན་ཀྱང་དེའི་ཚེ་དེའི་དུས་ན་ཁྱིམ་བདག་མགོན་མེད་ཟས་སྦྱིན་འདི་ཉིད་ཡིན་ནོ་༎
 tato 'rvak tasminn evaikatriṃśatime kalpe viśvabhuṅ nāma śāstā loka utpannaḥ pūrvavad yāvad buddho bhagavān;	དེའི་འོག་ཏུ་བསྐལ་པ་སུམ་ཅུ་རྩ་གཅིག་པ་དེ་ཉིད་ལ་སྟོན་པ་ཐམས་ཅད་སྐྱོབ་ཅེས་བྱ་བ་ནས་སངས་རྒྱས་བཅོམ་ལྡན་འདས་འཇིག་རྟེན་དུ་བྱུང་ངོ་༎ ཞེས་བྱ་བའི་བར་གོང་མ་བཞིན་དུ་སྟེ་།
 sa ṣāṣṭibhikṣusahasraparivāraḥ imaṃ pradeśam anuprāptaḥ;	དེ་འཁོར་དགེ་སློང་དྲུག་ཁྲི་དང་ས་ཕྱོགས་འདིར་གཤེགས་སོ་༎
 tena khalu samayena māghur nāma gṛhapatir abhūt;	དེའི་ཚེ་༄༣༠༩བ་ཁྱིམ་བདག་མཆུ་ཞེས་བྱ་བ་བྱུང་སྟེ་།
 tenāyaṃ pradeśo dvau krośau muktikābhir āstīrya kumārasyāntikān niṣkrīya viśvabhujaḥ samyaksaṃbuddhasya saśrāvakasaṃghasya niryātitaḥ;	དེས་ཕྱོགས་འདི་རྒྱང་གྲགས་གཉིས་སུ་མུ་ཏིག་གཤིབས་པས་གཞོན་ནུ་ལས་ཉོས་ནས་ཡང་དག་པར་རྫོགས་པའི་སངས་རྒྱས་ཐམས་ཅད་སྐྱོབ་ཉན་ཐོས་ཀྱི་དགེ་འདུན་དང་བཅས་པ་ལ་ཕུལ་ལོ་༎ དགེ་སློང་དག་།
 syāt khalu yuṣmākan bhikṣavo 'nyatamaḥ (śay-v 29) sa tena kālena tena samayena māghur māghur nāma gṛhapatir abhūd iti?	དེའི་ཚེ་དེའི་དུས་ཀྱི་ཁྱིམ་བདག་མཆུ་ཞེས་བྱ་བ་དེ་།
 na khalv evaṃ draṣṭavyam api tv eṣa evāsāv anāthapiṇḍado gṛhapatis tena kālena tena samayena	གཞན་ཞིག་ཡིན་སྙམ་ན་། ཁྱོད་ཀྱིས་དེ་ལྟར་མི་བལྟ་སྟེ་། འོན་ཀྱང་དེའི་ཚེ་དེའི་དུས་ན་ཁྱིམ་བདག་མགོན་མེད་ཟས་སྦྱིན་འདི་ཉིད་ཡིན་ནོ་༎
 tato 'rvāg asmin bhadrake kalpe krakutsundo nāma śāstā loka utpannaḥ pūrvavad yāvad buddho bhagavān;	དེའི་འོག་ཏུ་བསྐལ་པ་བཟང་པོ་འདི་ལ་སྟོན་པ་འཁོར་བ་འཇིག་ཅེས་བྱ་བ་ནས་སངས་རྒྱས་བཅོམ་ལྡན་འདས་འཇིག་རྟེན་དུ་བྱུང་ངོ་༎ ཞེས་བྱ་བའི་བར་གོང་མ་བཞིན་དུ་སྟེ་།
 sa catvāriṃśadbhikṣusahasraparivāra imam pradeśam anuprāptaḥ;	དེ་འཁོར་དགེ་སློང་བཞི་ཁྲི་དང་ཕྱོགས་འདིར་གཤེགས་སོ་༎
 tena khalu samayena bhavadatto nāma gṛhapatir abhūt;	དེའི་ཚེ་ཁྱིམ་བདག་སྲིད་སྦྱིན་ཞེས་བྱ་བ་བྱུང་སྟེ་།
 tenāpy ayaṃ prādeśo gobhiḥ pūrayitvā kumārasyāntikān niṣkrīya krakutsundasya samyaksaṃbuddhasya saśravakasaṃghasya niryātitaḥ;	དེས་ཕྱོགས་འདི་བ་ལང་གིས་བཀང་བས་གཞོན་ནུ་ལས་ཉོས་ཏེ་ཡང་དག་པར་རྫོགས་པའི་སངས་རྒྱས་འཁོར་བ་འཇིག་ཉན་ཐོས་ཀྱི་དགེ་འདུན་དང་བཅས་པ་ལ་ཕུལ་ལོ་༎
 syāt khalu yuṣmākaṃ bhikṣavo 'nyatamaḥ sa tena kālena tena samayena bhavadatto nāma gṛthapatir abhūd iti?	དགེ་སློང་དག་། དེའི་ཚེ་དེའི་དུས་ཀྱི་ཁྱིམ་བདག་སྲིད་སྦྱིན་ཞེས་བྱ་བར་གྱུར་པ་དེ་གཞན་ཞིག་ཡིན་སྙམ་ན་། ཁྱེད་ཀྱིས་དེ་ལྟར་མི་བལྟ་སྟེ་།
 na khalv evaṃ draṣṭavyam, api tv eṣa evāsāv anāthapiṇḍado gṛhapatis tena kālena tena samayena	འོན་ཀྱང་དེའི་ཚེ་དེའི་དུས་ན་ཁྱིམ་བདག་མགོན་མེད་ཟས་སྦྱིན་འདི་ཉིད་ཡིན་ནོ་༎
 tato 'rvāg asminn eva bhadrake kalpe triṃṣadvarṣasahasrāyuṣi prajāyāṃ kanakamunir nāma śāstā loka udapādi pūrvavad yāvad buddho bhagavān;	དེའི་འོག་ཏུ་བསྐལ་པ་བཟང་པོ་འདི་ཉིད་ལ་སྐྱེ་རྒུ་རྣམས་ཀྱི་ཚེ་ལོ་སུམ་ཁྲི་ཐུབ་པ་ན་། སྟོན་པ་གསེར་ཐུབ་ཅེས་བྱ་བ་ནས་སངས་རྒྱས་བཅོམ་ལྡན་འདས་འཇིག་རྟེན་དུ་བྱུང་ངོ་ན་། ༎ ཞེས་བྱ་བའི་བར་གོང་མ་བཞིན་དུ་སྟེ་།
 sa triṃśadbhikṣusahasraparivāraḥ imaṃ pradeśam anuprāptaḥ;	དེ་འཁོར་དགེ་སློང་སུམ་ཁྲི་དང་ཕྱོགས་འདིར་གཤེགས་སོ་༎
 tena khalu samayena bṛhaspatir nāma gṛhapatir abhūt;	དེའི་ཚེ་ཁྱིམ་བདག་ཕུར་བུ་ཞེས་བྱ་བ་༄༣༡༠ཨ་༌༎ བྱུང་སྟེ་།
 tenāpy ayaṃ pradeśaḥ paṭṭair āstīrya kumārasyāntikān niṣkrīya niṣkrīya kanakamuneḥ samyaksaṃbuddhasya saśrāvakasaṃghasya niryātitāḥ;	དེས་ཕྱོགས་འདི་གོས་བཏིང་བས་གཞོན་ནུ་ལས་ཉོས་ནས་ཡང་དག་པར་རྫོགས་པའི་སངས་རྒྱས་གསེར་ཐུབ་ཉན་ཐོས་ཀྱི་དགེ་འདུན་དང་བཅས་པ་ལ་ཕུལ་ལོ་༎ 
 syāt khalu ḥyuṣmākaṃḥ bhikṣavo 'nyatamaḥ sa tena kālena tena samayena bṛhaspatir nāma gṛhapatir abhūd iti?	དགེ་སློང་དག་། དེའི་ཚེ་དེའི་དུས་ཀྱི་ཁྱིམ་བདག་ཕུར་བུ་ཞེས་བྱ་བར་གྱུར་བ་དེ་། གཞན་ཞིག་ཡིན་སྙམ་ན་།
 na khalv evaṃ draṣṭavyam;	ཁྱོད་ཀྱིས་དེ་ལྟར་མི་བལྟ་སྟེ་།
 api tv esa evāsāv anāthapiṇḍado gṛhapatis tena kālena tena samayena	འོན་ཀྱང་དེའི་ཚེ་དེའི་དུས་ན་ཁྱིམ་བདག་མགོན་མེད་ཟས་སྦྱིན་འདི་ཉིད་ཡིན་ནོ་༎
 tato 'rvāg asminn eva bhadrake kalpe viṃśativarṣasahasrāyuṣi prajāyāṃ kāśyapo nāma samyaksaṃbuddho loka udapādi pūrvavad yāvad buddho bhagavān:	དེའི་འོག་ཏུ་བསྐལ་བ་བཟང་པོ་འདི་ཉིད་ལ་སྐྱེ་རྒུའི་ཚེ་ལོ་ཉི་ཁྲི་ཐུབ་པ་ན་། ཡང་དག་པར་རྫོགས་པའི་སངས་རྒྱས་འོད་སྲུང་ཞེས་བྱ་བ་ནས་སངས་རྒྱས་བཅོམ་ལྡན་འདས་འཇིག་རྟེན་དུ་བྱུང་ངོ་ཞེས་བྱ་བའི་བར་གོང་མ་བཞིན་དུ་སྟེ་། 
 sa viṃśatisahasraparivāraḥ imaṃ pradeśam anuprāptaḥ;	དེ་འཁོར་དགེ་སློང་ཉིད་ཁྲི་དང་ཕྱོགས་འདིར་གཤེགས་སོ་༎
 tena khalu samayena āṣāḍho nāma gṛhapatir abhūt;	དེའི་ཚེ་ཁྱིམ་བདག་ཆུ་སྟོད་ཅེས་བྱ་བ་ཞིག་བྱུང་སྟེ་།
 tenāpy ayaṃ pṛthivīpradeśo ardhakroṣaṃ sauvarṇair yāvair āstīrya (a 324b) kumārasyāntikān niṣkrīya kāśyapasya samyaksaṃbuddhasya saśrāvakasaṃghasya niryātitaḥ ;	དེས་ས་ཕྱོགས་འདི་རྒྱང་གྲགས་ཕྱེད་གསེར་གྱིས་བཀྲམ་པས་གཞོན་ནུ་ལས་ཉོས་ཏེ་ཡང་དག་པར་རྫོགས་པའི་སངས་རྒྱས་འོད་སྲུང་ཉན་ཐོས་ཀྱི་དགེ་འདུན་དང་བཅས་པ་ལ་ཕུལ་ལོ་༎
 syāt khalu yuṣmākaṃ bhikṣavo anyatamaḥ sa tena kālena tena samayena āṣāḍho nāma gṛhapatir ahbūd iti:	དགེ་སློང་དག་། དེའི་ཚེ་དེའི་དུས་ཀྱི་ཁྱིམ་བདག་ཆུ་སྟོད་ཅེས་བྱ་བར་གྱུར་པ་དེ་། གཞན་ཞིག་ཡིན་སྙམ་ན་།
 na khalv evaṃ draṣṭavyam,	ཁྱེད་ཀྱིས་དེ་ལྟར་མི་བལྟ་སྟེ་།
 api tv eṣa evāsāv anāthapiṇḍado gṛhapatis tena kālena tena samayena (śay-v 30)	འོན་ཀྱང་དེའི་ཚེ་དེའི་དུས་ན་ཁྱིམ་བདག་མགོན་མེད་ཟས་སྦྱིན་འདི་ཉིད་ཡིན་ནོ་༎ དགེ་སློང་དག་།
 etarhy apy ahaṃ bhikṣavaḥ śāstā loka utpannas tathāgato 'rhan samyaksaṃbuddhaḥ vidyācaraṇasaṃpannaḥ	ད་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ་བདེ་བར་གཤེགས་པ་འཇིག་རྟེན་མཁྱེན་པ་། 
 sugato lokavid anuttaraḥ puruṣadamyaśarathiḥ śāstā devamanuṣyāṇāṃ buddho bhagavān;	སྐྱེས་བུ་འདུལ་བ་ཁ་ལོ་སྒྱུར་བ་བླ་ན་མེད་པ་། ལྷ་དང་མི་རྣམས་ཀྱི་༄༣༡༠བ་སྟོན་པ་།
 aham apy ardhatrayodaśaśataprivāra imaṃ pradeśam anuprāptaḥ;	སྟོན་པ་ང་ཡང་འཇིག་རྟེན་དུ་བྱུང་ནས་ང་འཁོར་སྟོང་ཉིས་བརྒྱ་ལྔ་བཅུ་དང་ཕྱོགས་འདིར་གཤེགས་པ་ན་། 
 etarhy apy anāthapiṇḍadena gṛhapatinā ṣoḍaśalāṅgalāvaktākoṭai saṃstareṇa saṃstīrya jetasya kumārasyāntikān niṣkrīya mama saśrāvakasaṃghasya	ད་ལྟར་ཡང་ཁྱིམ་བདག་མགོན་མེད་ཟས་སྦྱིན་གྱིས་། རྨོན་པ་དོར་བཅུ་དྲུག་གིས་སྨོས་པའི་ཁྱོན་བྱེ་བ་གཤིབས་པས་གཤིབས་ནས་གཞོན་ནུ་རྒྱལ་བྱེད་ལས་ཉོས་ཏེ་ང་ཉན་ཐོས་ཀྱི་དགེ་འདུན་དང་བཅས་པ་ལ་ཕུལ་ལོ་༎ དགེ་སློང་དག་།
 bhaviṣyati bhikṣavo 'nāgate 'py aśītivarṣasahasrāyuṣi prajāyāṃ maitreyo nāma śāstā ṣaṇṇavatyarhatkoṭīsahasraparivāra imaṃ pradeśam āgamiṣyati;	མ་འོངས་པའི་དུས་ན་། སྐྱེ་རྒུ་རྣམས་ཀྱི་ཚེ་ལོ་བརྒྱད་ཁྲི་ཐུབ་པ་ན་། སྟོན་པ་བྱམས་པ་ཞེས་བྱ་བ་འཁོར་དགྲ་བཅོམ་པ་ཁྲག་ཁྲིག་ཕྲག་དགུ་དང་། ཐེར་འབུམ་ཆེན་པོ་ཕྲག་དྲུག་ཕྱོགས་འདིར་གཤེགས་པར་འགྱུར་རོ་༎
 tena khalu samayena sudhano nāma gṛhapatir udbhaviṣyati;	དེའི་ཚེ་ཁྱིམ་བདག་ནོར་བཟང་ཞེས་བྱ་བ་འབྱུང་བར་འགྱུར་ཏེ་།
 so 'pīmaṃ pradeśaṃ trīṇi yojanāni hiraṇyasuvarṇenāstīrya kumārasyāntikān niṣkrīya maitreyasya saśrāvakasaṃghasya niryātayiṣyati;	དེས་ཕྱོགས་འདི་དཔག་ཚད་གསུམ་གསེར་དང་། དབྱིག་གཤིབས་པས་གཞོན་ནུ་ལས་ཉོས་ནས་བྱམས་པ་ཉན་ཐོས་ཀྱི་དགེ་འདུན་དང་བཅས་པ་ལ་འབུལ་བར་འགྱུར་ཞིང་། 
 tasyaiva śāsane pravrajya sarvakleśaprahāṇād arhatvaṃ sākṣātkariṣyati;	དེ་ཉིད་ཀྱི་བསྟན་པ་ལ་རབ་ཏུ་བྱུང་སྟེ་ཉོན་མོངས་པ་ཐམས་ཅད་སྤངས་ནས་དགྲ་བཅོམ་པ་མངོན་སུམ་དུ་བྱེད་པར་འགྱུར་བར་འགྱུར་ཞིང་། རོ་༎ 
 syāt khalu yuṣmākaṃ bhikṣavo 'nyatamaḥ sa tena kālena tena samayena sudhano nāma gṛhaptir abhūd iti?	དགེ་སློང་དག་། དེའི་ཚེ་དེའི་དུས་ཀྱི་ཁྱིམ་བདག་ནོར་བཟང་ཞེས་བྱ་བ་འབྱུང་བར་འགྱུར་བ་དེ་། གཞན་ཞིག་ཡིན་སྙམ་ན་།
 na khalv evaṃ draṣṭavyam,	ཁྱེད་ཀྱིས་དེ་ལྟར་མི་བལྟ་སྟེ་།
 api tv eṣa evāsāv anāthapiṇḍado gṛhapatiḥ sudhano nāma grhapatir udbhaviṣyati anāthapiṇḍada has the power to see absconded treasures, no matter whether close or far away	འོན་ཀྱང་ཁྱིམ་བདག་མགོན་མེད་ཟས་སྦྱིན་འདི་ཉིད་། ཁྱིམ་བདག་ནོར་བཟང་ཞེས་བྱ་བ་ཡིན་པར་འགྱུར་རོ་༎
 athānāthapiṇḍado gṛhapatir nidhīn paśyati svāmikān apy asvāmikān api sthalagatān api jalagatān api ye 'pi dūre ye 'py antike;	ཁྱིམ་བདག་མགོན་མེད་ཟས་སྦྱིན་གྱིས་གཏེར་བདག་བོ་དང་བཅས་པ་དང་། བདག་པོ་མེད་པ་དང་། ཐང་ལ་ཡོད་པ་དང་། ཆུ་ན་ཡོད་པ་དང་། གང་དག་རྒྱང་རིང་པོ་ན་ཡོད་པ་དང་། གང་དག་ཐག་ཉེ་བ་ན་ཡོད་པ་ཡང་མཐོང་བས་། ཀུན་ཏུ་ཁྱིམ་བདག་མགོན་མེད་༄༣༡༡ཨ་༌༎ ཟས་སྦྱིན་གྱིས་།
 sāmantakena śabdo nisṛta anāthapiṇḍado gṛhaptir nidhīn paśyati sasvāmikān ḥapiḥ asvāmikān api sthalagatān api jalagatān api ye 'pi dūre ye 'py antike iti;	གཏེར་བདག་པོ་དང་བཅས་པ་དང་། བདག་པོ་མེད་པ་དང་། ཐང་ལ་ཡོད་པ་དང་། ཆུ་ན་ཡོད་པ་དང་། གང་དག་རྒྱང་རིང་པོ་ན་ཡོད་པ་དང་། གང་དག་ཐག་ཉེ་བ་ན་ཡོད་པ་མཐོང་ངོ་༎ ཞེས་གྲགས་སོ་༎
 tena khalu samayena saṃbahulānāṃ nānātīrthikaśramaṇabrāhmaṇacarakaparivrājakānāṃ kutūhalaśālāyāṃ saṃniṣaṇṇānāṃ saṃnipatitānām ayam evaṃrūpo 'bhūd antarākathāsamudāhāraḥ;	དེའི་ཚེ་མུ་སྟེགས་ཅན་གྱི་དགེ་སྦྱོང་དང་། བྲམ་ཟེ་དང་། སྤྱོད་བ་པ་དང་། ཀུན་ཏུ་རྒྱུ་སྣ་ཚོགས་རྟོག་ཁང་དུ་འདུས་ཏེ་འཁོད་པ་རྣམས་། འདི་ལྟ་བུའི་སྐབས་ཀྱི་གཏམ་དག་གླེང་བར་བྱེད་།
 katamena bhavanto lakṣaṇena samanvāgato 'nāthapiṇḍado gṛhapatir nidhīn paśyati sasvāmikān apy asvāmikān api sthalagatān api jalagatān api ye 'pi dūre ye 'py (śay-v 31)	ཤེས་ལྡན་དག་། ཁྱིམ་བདག་མགོན་མེད་ཟས་སྦྱིན་མཚན་གང་དག་དང་ལྡན་ན་། གཏེར་བདག་པོ་དང་བཅས་པ་དང་། བདག་པོ་མེད་པ་དང་། ཐང་ལ་ཡོད་པ་དང་། ཆུ་ན་ཡོད་པ་དང་། གང་དག་རྒྱང་རིང་པོ་ན་ཡོད་པ་དང་། གང་དག་ཐག་ཉེ་བ་ན་ཡོད་པ་མཐོང་བར་གྱུར་།
 antike? tena khalu samayena upagur nāma māṇava tasyām eva parṣadi saṃnisaṇṇo 'bhūt saṃnipatitaḥ; sa kathayati:	དེའི་ཚེ་བྲམ་ཟེའི་ཁྱེའུ་ཕྱུགས་སྟེན་ཞེས་བྱ་བ་འཁོར་དེ་ཉིད་དུ་ཚོགས་ཤིང་འདུག་པར་གྱུར་ནས་དེས་སྨྲས་པ་། ཤེས་ལྡན་དག་།
 alpotsukā yūyaṃ bhavanto bhavantu; ahaṃ vicārya bhavatām kathayiṣyāmi yena lakṣaṇena samanvāgato 'nāthapiṇḍado gṛhapatir	ཁྱེད་ཅག་སེམས་ལས་ཆུང་ངུས་འཁོད་ཅིག་དང་། ཁོ་བོས་ཁྱིམ་བདག་མགོན་མེད་ཟས་སྦྱིན་མཚན་གང་དག་དང་ལྡན་ན་།
 nidhīn paśyati sasvāmikān apy asvamikān api sthalagatān api jalagatān api ye 'pi dūre ye 'py antike iti;	གཏེར་བདག་པོ་དང་བཅས་པ་དང་། བདག་པོ་མེད་པ་དང་། ཐང་ལ་ཡོད་པ་དང་། ཆུ་ན་ཡོད་པ་དང་། གང་དག་རྒྱང་རིང་པོ་ན་ཡོད་པ་དང་། གང་དག་ཐག་ཉེ་བ་ན་ཡོད་པ་མཐོང་བར་འགྱུར་བ་བརྟགས་ལ་ཁྱེད་ལ་སྨྲ་བར་བྱའོ་༎
 so 'nāthapiṇḍadasya gṛhapateś cāravihārānveṣatatparaḥ pṛṣṭhataḥ pṛṣṭhataḥ samanubaddho yāvad apareṇa samayenānāthapiṇḍado gṛhapatir nadyām ajiravatyāṃ snātvā uttīrṇaḥ;	ཞེས་དེ་ཁྱིམ་བདག་མགོན་མེད་ཟས་སྦྱིན་འགྲོ་བ་དང་འདུག་པ་ལ་བརྟག་པ་ལྷུར་ལེན་ཅིང་། རྗེས་བཞིན་རྗེས་བཞིན་འབྲང་ངོ་༎ ཇི་ཙམ་དུས་གཞན་ཞིག་ན་། ཁྱིམ་བདག་མགོན་༄༣༡༡བ་མེད་ཟས་སྦྱིན་། ཆུ་བོ་ཨཨ་ཛི་ར་བ་ཏིར་ཁྲུས་བྱས་ནས་བྱུང་བ་ལ་།
 tasya tena pṛṣṭhena talaprahāro dattaḥ; anāthapiṇḍado gṛhapatiḥ paśyann eva tūṣṇīm avasthitaḥ;	དེས་དེའི་རྒྱབ་ཏུ་ཐལ་མོས་བརྒྱབ་པ་དང་། ཁྱིམ་བདག་མགོན་མེད་ཟས་སྦྱིན་གྱིས་མཐོང་བཞིན་དུ་ཅང་མི་སྨྲ་བར་འདུག་གོ་།
 sa kathayati: (a 325a)	དེས་སྨྲས་པ་། ཁྱིམ་བདག་། ཁྱོད་ནི་། མཁས་པ་ཡིན་ཞིང་། བཟོད་པ་དང་། ངེས་པ་དང་ལྡན་པ་ཡིན་པ་དེས་ན་།
 vijñāto 'si gṛhapate kṣāntisauratyasamanvāgataḥ tvam yena nidhīn paśyasi sasvāmikān apy asvāmikān api sthalagatān api jalagatān api ye 'pi dūre ye 'py antike iti;	གཏེར་བདག་པོ་དང་བཅས་པ་དང་། བདག་པོ་མེད་པ་དང་། ཐང་ལ་ཡོད་པ་དང་། ཆུ་ན་ཡོད་པ་དང་། གང་དག་རྒྱང་རིང་པོ་ན་ཡོད་པ་དང་། གང་དག་ཐག་ཉེ་བ་ན་ཡོད་པ་མཐོང་ངོ་༎
 tena tīrthyānām ārocitam; tīrtyair api vikatthamānaiḥ samantād ārocitam; sāmantena śabdo visṛtaḥ;	དེས་མུ་སྟེགས་ཅན་རྣམས་ལ་གོ་བར་བྱས་པ་དང་། མུ་སྟེགས་ཅན་ཁ་ངོམ་ཅན་རྣམས་ཀྱིས་ཀྱང་ཀུན་ཏུ་སྨྲས་པས་།
 athānāthapiṇḍado gṛhapatiḥ kṣāntisauratyasamanvāgataḥ yena nidhīn paśyati	ཁྱིམ་བདག་མགོན་མེད་ཟས་སྦྱིན་ནི་། བཟོད་པ་དང་། དེས་པ་དང་ལྡན་པས་།
 sasvāmikān apy asvāmikān api sthalagatān api jalagatān api ye 'pi dūre ye 'py antike iti;	དེས་ན་གཏེར་བདག་པོ་དང་བཅས་པ་དང་། བདག་པོ་མེད་པ་དང་། ཐང་ལ་ཡོད་པ་དང་། ཆུ་ན་ཡོད་པ་དང་། གང་དག་རྒྱང་རིང་པོ་ན་ཡོད་པ་དང་། གང་དག་ཐག་ཉེ་བ་ན་ཡོད་པ་མཐོང་ངོ་༎ ཞེས་ཀུན་ཏུ་སྒྲ་གྲགས་པའི་སྐབས་དེ་།
 etat prakaraṇaṃ bhikṣavo bhagavata ārocayanti; bhagavān āha;	དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་།
 tīrthyakoṭiśatasahasreṇāpi bhikṣavo na sukaram ājñātuṃ yena lakṣaṇena samanvāgato	མུ་སྟེགས་ཅན་བརྒྱ་སྟོང་ཕྲག་བྱེ་བས་ཀྱང་།
 'nāthapiṇḍado gṛhapatir nidhīn paśyati api tu ratnacitrāntakośo 'nāthapiṇḍado gṛhaptir	ཁྱིམ་བདག་མགོན་མེད་ཟས་སྦྱིན་མཚན་གང་དང་ལྡན་ན་། གཏེར་མཐོང་བར་འགྱུར་བ་ཤེས་པར་སླ་བ་མ་ཡིན་ནོ་༎ འོན་ཀྱང་ཁྱིམ་བདག་མགོན་མེད་ཟས་སྦྱིན་གྱི་མིག་གི་འབྲས་བུ་རིན་པོ་ཆེ་ལྟར་བཀྲ་བ་དང་། དབྱིག་གི་སྐད་ཡོད་དེ་། དེས་ན་།
 hiraṇyeśvaraś ca yena nidhīn paśyati sasvāmikān apy asvāmikān api sthalagatān api	གཏེར་བདག་པོ་དང་བཅས་པ་དང་། བདག་མེད་པ་༄༣༡༢ཨ་༌༎
 jalagatān api ye 'pi dūre ye 'py antike	དང་། ཐང་ལ་ཡོད་པ་དང་། ཆུ་ན་ཡོད་པ་དང་། གང་དག་རྒྱང་རིང་པོ་ན་ཡོད་པ་དང་། གང་དག་ཐག་ཉེ་བ་ན་ཡོད་པ་མཐོང་ངོ་༎༎ འདུལ་བ་གཞི་།
 bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:	བམ་པོ་དོན་དྲུག་པ་། དགེ་སློང་རྣམས་ཐེ་ཚོམ་སྐྱེས་ནས་། ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ་།
 kiṃ bhadānta anāthapiṇḍadena gṛhapatinā karma kṛtaṃ yasya karmaṇo vipākena ratnacitrāntakośo hiranyeśvaraś ca saṃvṛttaḥ?	བཙུན་པ་། ཁྱིམ་བདག་མགོན་མེད་ཟས་སྦྱིན་གྱིས་ལས་ཅི་ཞིག་བགྱིས་ན་། ལས་དེའི་རྣམ་པར་སྨིན་པས་མིག་གི་འབྲས་བུ་རིན་པོ་ཆེ་ལྟར་བཀྲ་ཞིང་དབྱིག་གི་སྐད་དང་ལྡན་པར་གྱུར་། 
 bhagavān āha:	བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱིམ་བདག་མགོན་མེད་ཟས་སྦྱིན་འདི་ཉིད་ཀྱིས་ལས་ཚོགས་རྙེད་པ་།
 anāthapiṇḍadenaiva bhikṣavo gṛhapatinā karmāṇi kṛtyāny upacitāni labdhasaṃbhārāṇi pariṇatapratyayāny oghavat pratyupasthitāny avaśyabhāvīni;	རྐྱེན་ཡོངས་སུ་བསྒྱུར་བ་། འོད་པ་བཞིན་དུ་ཉེ་བར་གནས་པ་། གདོན་མི་ཟ་བར་འབྱུང་བར་འགྱུར་བའི་ལས་དག་བྱས་ཤིང་བསགས་པས་།
 anāthapiṇḍadena gṛhapatinā karmāṇi kṛtāny upacitāni ko 'nyaḥ pratyanubhaviṣyati;	ཁྱིམ་བདག་མགོན་མེད་ཟས་སྦྱིན་ཉིད་ཀྱིས་ལས་བྱས་ཤིང་བསགས་པ་དག་གཞན་སུ་ཞིག་གིས་སོ་སོར་མྱོང་བར་འགྱུར་། དགེ་སློང་དག་།
 na bhikṣavaḥ karmāṇi kṛtany upacitāni bāhye pṛthivīdhātau ḥvipacyanteḥ nābdhātau	ལས་བྱས་ཤིང་བསགས་པ་དག་ནི་། ཕྱི་རོལ་གྱི་སའི་ཁམས་ལ་རྣམ་པར་སྨིན་པར་མི་འགྱུར་། ཆུའི་ཁམས་ལ་མི་འགྱུར་། མེའི་ཁམས་ལ་མི་འགྱུར་། རླུང་གི་ཁམས་ལ་མི་འགྱུར་གྱི་།
 na tejodhātau na vāyudhātāv api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca:	འདི་ལྟར་ལས་དགེ་བ་དང་། མི་དགེ་བ་བྱས་ཤིང་བསགས་པ་དག་ནི་། ཟིན་པའི་ཕུང་པོ་དང་། ཁམས་དང་། སྐྱེ་མཆེད་རྣམས་ཁོ་ན་ལ་རྣམ་པར་སྨིན་པར་འགྱུར་ཏེ་།
 na praṇaśyanti karmāṇy api kalpaśatair api |	ལས་རྣམས་བསྐལ་པ་བརྒྱར་ཡང་ནི་༎ ཆུད་མི་ཟ་བའང་ཚོགས་༄༣༡༢བ་དང་དུས་། རྙེད་ན་ལུས་ཅན་རྣམས་ལ་ནི་༎
 sāmagrīṃ prāpya kālaṃ ca phalanti khalu dehinām || (śay-v 32) the story of the pratyekabuddha (concerning a previous life of anāthapiṇḍada)	འབྲས་བུ་དག་ཏུ་འགྱུར་བ་ཉིད་༎ དགེ་སློང་དག་།
 bhūtapūrvaṃ bhikṣavo anyatarasmin karvaṭake gṛhapatiḥ prativasty āḍhyo mahādhano mahābhogo vistīrṇaviśālapratigraho vaiśravaṇadhanasamudito	སྔོན་བྱུང་བ་། རི་བོར་ཞིག་ན་། ཁྱིམ་བདག་ཕྱུག་ཅིང་ནོར་མང་ལ་ལོངས་སྤྱོད་ཆེ་བ་ཡོངས་སུ་བཟུང་བ་ཡངས་ཤིང་རྒྱ་ཆེ་བ་། རྣམ་ཐོས་ཀྱི་བུའི་ནོར་དང་ལྡན་པ་།
 sa saṃprāpte vasantakālasamaye saṃpuṣpiteṣu haṃsakrauñcamayūraśukasārikākokilajīvajīvakanirghoṣite vanaṣaṇḍe sāntarjanena udyānabhūmiṃ nirgataḥ;	རྣམ་ཐོས་ཀྱི་བུ་ལ་ནོར་གྱིས་འགྲན་པ་ཞིག་གནས་ཏེ་། དེས་སོས་ཀའི་དུས་ལ་བབ་པའི་ཚེ་མེ་ཏོག་གི་ཤིང་རྣམས་འབུས་ཤིང་། ངང་པ་དང་། ཁྲུང་ཁྲུང་དང་། རྨ་བྱ་དང་། ནེ་ཙོ་དང་། རི་སྐེགས་དང་། ཁུ་བྱུག་དང་། ཤང་ཤང་ཏེའུ་རྣམས་སྐད་འབྱིན་པའི་ནགས་ཚལ་གྱི་གཞིར་ནང་མི་དང་ལྷན་ཅིག་དོང་ངོ་༎ སངས་རྒྱས་རྣམས་བྱུང་བ་མེད་པ་ན་།
 asati buddhānām utpāde pratyekabuddhā loka utpadyante hīnadīnānukampakāḥ prāntaśayanāsanabhaktā ekadakṣiṇīyā lokasya;	རང་སངས་རྒྱས་དམན་པ་དང་ངན་པ་ལ་སྙིང་བརྩེ་བ་། བས་མཐའི་གནས་མལ་ལ་དགའ་བ་། འཇིག་རྟེན་རྣམས་ཀྱི་ཡོན་གནས་གཅིག་པུ་དག་འཇིག་རྟེན་དུ་འབྱུང་བར་འགྱུར་བས་།
 yāvad anyataro pratyekabuddho janapadacārikāṃ caraṃs taṃ karvaṭakam anuprāptaḥ;	ཇི་ཙམ་ན་རང་སངས་རྒྱས་ཤིག་ལྗོངས་རྒྱུ་ཞིང་སོང་ན་རི་བོར་དེར་ཕྱིན་ནས་།
 sa tasmin udyāne 'nyatarasmin pradeśe sthitaḥ;	དེ་སྐྱེད་མོས་ཚལ་དེའི་ཕྱོགས་ཤིག་ན་འདུག་གོ་།
 udyānapālena puruṣeṇa tasya gṛhapater niveditam;	སྐྱེད་མོས་ཚལ་སྲུང་བའི་མིས་ཁྱིམ་བདག་དེ་ལ་སྨྲས་པ་། དཔོན་པོ་།
 athāmuṣmin pradeśe śāntātmā pravrajito 'vatiṣṭhate iti;	ཕྱོགས་འདི་ན་རབ་ཏུ་བྱུང་བ་ཞི་བའི་བདག་ཉིད་ཅན་ཞིག་བཞུགས་སོ་༎
 tasya śrutvā saumanasyam utpannam;	དེས་ཐོས་ནས་།
 bhāgy ahaṃ yasya me udyāne tādṛśaḥ pravrajito 'vasthitaḥ iti prasādajātas taddarśanāya saṃprasthitaḥ;	དེ་ཡིད་དགའ་བར་གྱུར་ཅིང་དད་པ་སྐྱེས་ཏེ་། བདག་གི་སྐྱེད་མོས་ཚལ་ན་འདི་འདྲ་བའི་རབ་ཏུ་བྱུང་བ་གནས་པ་ནི་། བདག་སྐལ་བ་ཅན་ཡིན་ནོ་སྙམ་མོ་༎
 sa mahātmā nirupadhiśeṣam nirvāṇadhātuṃ praviśya parinirvṛtaḥ;	བདག་ཉིད་ཆེན་པོ་དེ་ཡང་ཕུང་པོའི་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཞུགས་ཏེ་ཡོངས་སུ་མྱ་ངན་ལས་འདས་སོ་༎
 tatas tena gṛhapatinā suhṛtsaṃbandhibāndhavāntarjanasahīyena mahatā satkāreṇa dhyāpitaḥ; sā (a 325a)	དེ་ནས་ཁྱིམ་བདག་དེས་མཛའ་བཤེས་དང་། ཉེ་དུ་དང་། ༄༣༡༣ཨ་༌༎ གཉེན་དང་། ནང་མི་རྣམས་དང་ལྷན་ཅིག་ཏུ་བཀུར་སྟི་ཆེན་པོ་བྱས་ནས་བསྲེགས་ཏེ་།
 citā kṣīreṇa nirvāpitā; tāny asthīni sphaṭikamaye kumbhe ratnair vyāmiśrya prakṣiptāni; tāny antaḥsthāny avabhāsante śabdaṃ ca kurvanti;	མེ་དེའོ་མས་བསད་ནས་རུས་པ་དེ་རྣམས་ཤེལ་ལས་བྱས་པའི་བུམ་པའི་ནང་དུ་རིན་པོ་ཆེ་དང་བསྲེས་ཏེ་བླུགས་པ་དང་། རུས་པ་དེ་རྣམས་འོད་དང་ལྡན་ཞིང་སྒྲ་འབྱིན་པར་གྱུར་ཏོ་༎
 tatas tena pādayor nipatya praṇidhānaṃ kṛtam;	དེ་ནས་དེས་དྲུང་དུ་གཏུགས་ནས་སྨོན་ལམ་བཏབ་པ་།
 yathā tasyāsthīni ratnamiśrāṇy atyarthaṃ bhāsante śabdaṃ ca kurvanti evam evāham anena kuśalamūlena ratnacitrāntakośaḥ syāṃ hiraṇyeśvaraś ca	ཇི་ལྟར་རུས་པ་འདི་རྣམས་རིན་པོ་ཆེ་དང་བསྲེས་ནས་ཤིན་ཏུ་འོད་དང་ལྡན་ཞིང་སྒྲ་འབྱིན་པ་དེ་བཞིན་དུ་། དགེ་བའི་རྩ་བ་འདིས་བདག་གི་མིག་གི་འབྲས་བུ་རིན་པོ་ཆེ་ལྟར་བཀྲ་ཞིང་། དབྱིག་གི་སྐད་དང་ལྡན་པར་གྱུར་ཅིག་། ཅེས་བྱས་སོ་༎ དགེ་སློང་དག་།
 kiṃ manyadhve bhikṣavaḥ?	ཇི་སྙམ་དུ་སེམས་།
 yo 'sau gṛhapatiḥ tena kālena tena samayena eṣa evāsāv anāthapiṇḍado gṛhapatiḥ;	དེའི་ཚེ་དེའི་དུས་ཀྱི་ཁྱིམ་བདག་གང་ཡིན་པ་དེ་ནི་། ཁྱིམ་བདག་མགོན་མེད་ཟས་སྦྱིན་འདི་ཉིད་ཡིན་ཏེ་།
 yad anena pratyekabuddhe kārāṃ kṛtvā praṇidhānaṃ kṛtaṃ yac ca tiṣyasya gṛhapates bhāgineyena satā vipaśyinaḥ samyaksaṃbuddhasya keśanakhastūpe avabhāsātmake maṇir	འདིས་རང་སངས་རྒྱས་ལ་བྱ་བ་བྱས་ནས་སྨོན་ལམ་བཏབ་པ་གང་ཡིན་པ་དེ་དང་། ཁྱིམ་བདག་རྒྱལ་གྱི་ཚ་བོར་གྱུར་པ་ན་དེས་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ཀྱི་དབུ་སྐྲ་དང་སེན་མོའི་མཆོད་རྟེན་ལ་ནོར་བུ་འབར་བ་བཏགས་པ་གང་ཡིན་པ་དེའི་ལས་ཀྱི་རྣམ་པར་སྨིན་པས་།
 āropitaḥ tasya karmaṇo vipākena ratnacitrāntrakośo hiraṇyeśvaraś ca saṃvṛttaḥ;	མིག་གི་འབྲས་བུ་རིན་པོ་ཆེ་ལྟར་བཀྲ་ཞིང་དབྱིག་གི་སྐད་དང་ལྡན་པར་གྱུར་ཏོ་༎ དགེ་སློང་དག་། དེ་ལྟ་བས་ན་།
 iti hi bhikṣava ekāntakṛṣṇānāṃ karmaṇāṃ ekāntakṛṣṇo vipākaḥ ekāntaśuklānām ekāntaśuklo vyatimiśrāṇām vyatimiśraḥ;	ལས་གཅིག་ཏུ་གནག་པ་རྣམས་ཀྱི་རྣམ་པར་སྨིན་པ་ནི་། གཅིག་ཏུ་གནག་པ་ཡིན་ལ་། གཅིག་ཏུ་དཀར་བ་རྣམས་ཀྱི་ནི་། གཅིག་ཏུ་དཀར་བ་དང་། འདྲེན་མ་རྣམས་ཀྱི་ནི་། འདྲེན་མ་ཡིན་ཏེ་།
 tasmāt tarhi bhikṣavaḥ evaṃ śikṣitavyam yat (śay-v 33)	དེ་ལྟ་བས་ན་། དགེ་སློང་དག་འདི་༄༣༡༣བ་ལྟར་བསླབ་པར་བྱ་སྟེ་།
 kṛṣṇāṇi karmāṇy apāsya vyatimiśrāṇi ca ekāntaśukleṣv eva karmasv ābhogaḥ karaṇīyaḥ ity evaṃ vo bhikṣavaḥ śikṣitāvyam	ལས་གནག་པ་དང་འདྲེན་མ་གང་ཡིན་པ་རྣམས་ནི་། སྤངས་ལ་། ལས་གཅིག་ཏུ་དཀར་བ་རྣམས་ལ་བཙལ་བར་བྱ་སྟེ་། དགེ་སློང་དག་། ཁྱེད་ཀྱིས་དེ་ལྟ་བུ་ལ་བསླབ་པར་བྱའོ་༎
 antaroddānam	བར་གྱི་སྡོམ་ནི་། རྒྱལ་དང་རྒྱས་པ་ཆུ་དང་ནི་༎
 tiṣyaḥ puṣyaś ca māghuś ca bhavadatto bṛhaspatiḥ | āṣāḍhaś ca sudattaś ca sudhano bhavati paścimam ||	སྲིད་སྦྱིན་དང་ནི་ཕུར་བུ་དང་༎ ཆུ་སྟོད་དང་ནི་ཟས་སྦྱིན་དང་༎ ཕྱི་མ་པ་ནི་ནོར་བཟང་ཡིན་༎
 hiraṇyaṃ ca suvarṇaṃ ca maṇimuktā tṛtīyakam |	དབྱིག་རྣམས་དང་ནི་གསེར་དང་ནི་༎ གསུམ་པ་ནོར་བུ་མུ་ཏིག་ཡིན་༎ བ་དང་ནས་དང་གོས་དང་ནི་༎
 gobhiḥ paṭair yavaiḥ koṭir hiraṇyena samucchritā || disciplinary prescriptions	བྱེ་བ་དབྱིག་གིས་བསྡུས་པ་ཡིན་༎
 yadānāthapiṇḍadena gṛhapatinā koṭīsaṃstareṇa saṃstīrya jetasya kumārasya sakāśān	གང་གི་ཚེ་ཁྱིམ་བདག་མགོན་མེད་ཟས་སྦྱིན་གྱིས་བྱེ་བའི་གཤིབས་པས་གཤིབས་ནས་།
 niṣkrīya buddhapramukhāya bhikṣusaṃghāya niryātitaṃ tadā nānādeśanivāsinaḥ śrāddhāś caityābhivandakā śrāvastīṃ gacchanti;	གཞན་ནུ་རྒྱལ་བྱེད་ལས་ཉོས་ཏེ་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཕུལ་བ་དེའི་ཚེ་། ཡུལ་སྣ་ཚོགས་ན་གནས་པའི་དད་པ་ཅན་མཆོད་རྟེན་ལ་ཕྱག་འཚལ་བ་དག་མཉན་ཡོད་དུ་ལྷགས་ན་།
 teṣāṃ kecid abhiprasannāḥ kathayanti:	དེ་རྣམས་ལས་ཁ་ཅིག་མངོན་པར་དད་པར་གྱུར་ནས་། སྨྲས་པ་།
 ārya vayam apy āryasaṃghāya jetavane kiṃcid vastu kārayema –für kārayāma?	འཕགས་པ་། བདག་ཅག་གིས་ཀྱང་འཕགས་པའི་དགེ་འདུན་གྱི་སླད་དུ་། རྒྱལ་བུ་རྒྱལ་བྱེད་ཀྱི་ཚལ་དུ་གཞི་ཅུང་ཟད་རྩིག་གོ་།
 – iti; bhikṣavaḥ kathayanti:	དགེ་སློང་རྣམས་ཀྱིས་སྨྲས་པ་།
 mūlyena bhūmiṃ krītvā kārayata;	རིན་གྱིས་ས་ཉོས་ལ་རྩིགས་ཤིག་། འཕགས་པ་།
 ārya kiyatā mūlyena dīyate iti;	རིན་ཇི་ཙམ་སྩལ་ལགས་།
 iyatā hiraṇyena;	དབྱིག་འདི་སྙེད་དོ་༎ འཕགས་པ་།
 ārya kuto 'smākam etāvad bhavati;	རེ་ཞིག་འདི་སྙེད་ཀྱི་འབྱོར་པ་བདག་ཅག་ལ་ལྟ་ག་ལ་མཆིས་།
 tathāpi tu yady etasmin pradeśe labhāmahe kārayāma iti	དེ་ལྟ་མོད་ཀྱི་། གལ་ཏེ་ཕྱོགས་འདི་ཐོབ་ན་བརྩིག་གོ་། ཞེས་པའི་སྐབས་དེ་།
 etat prakaraṇaṃ bhikṣavo bhagavata ārocayanti; bhagavān āha:	དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་།
 gṛhapatir avalokayitavyaḥ;	ཁྱིམ་བདག་ལ་༄༣༡༤ཨ་༌༎
 yady anujānīte kārayitavyam iti;	རྟོགས་ལ་གལ་ཏེ་། བྱིན་ན་རྩིགས་ཤིག་།
 bhikṣubhir anāthapiṇḍado gṛhapatir avalokitaḥ; sa kathayati;	དགེ་སློང་རྣམས་ཀྱིས་ཁྱིམ་བདག་མགོན་མེད་ཟས་སྦྱིན་ལ་བརྟགས་པ་དང་། དེས་སྨྲས་པ་།
 māmāgamya śrāddhā brāhmaṇagṛhapatayaḥ saṃghasyārthāya puṇyakriyāvastu kurvanti anujānāmi; pudgalasya kurvanti nānujānāmi iti	གལ་ཏེ་བདག་ལ་བརྟེན་ཏེ་བྲམ་ཟེ་དང་། ཁྱིམ་བདག་དད་པ་ཅན་རྣམས་དགེ་འདུན་གྱི་ཕྱིར་བསོད་ནམས་བགྱི་བའི་དངོས་པོ་བགྱིད་ན་སྩལ་ཏོ་༎ གང་ཟག་གི་ཕྱིར་བགྱིད་ན་མི་སྩལ་ཏོ་༎ ཞེས་པའི་སྐབས་དེ་།
 etat prakaraṇaṃ bhikṣavo bhagavata ārocayanti; bhagavān āha;	དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་།
 tasmād anujānāmi saṃghasyārthāya kārayitavyam;	དེ་ལྟ་བས་ན་རྗེས་སུ་གནང་སྟེ་། དགེ་འདུན་གྱི་ཕྱིར་ནི་། བརྩིག་པར་བྱའོ་༎
 pudgalasyārthāya dānapatir avalokayitavyaḥ;	གང་ཟག་གི་ཕྱིར་ནི་། ཡོན་བདག་ལ་བརྟགས་ཏེ་།
 yady anujānīte kārayitavyam;	གལ་ཏེ་བྱིན་ན་། བརྩིག་པར་བྱའོ་༎
 nānujānīte,	མ་བྱིན་ན་།
 na kārayitavyam iti	བརྩིག་པར་མི་བྱའོ་༎
 āgantukā bhikṣavaḥ caityavandakā śrāvastīm āgatāḥ;	གློ་བུར་བའི་དགེ་སློང་མཆོད་རྟེན་ལ་ཕྱག་འཚལ་བ་དག་མཉན་ཡོད་དུ་ལྷགས་པ་ན་།
 te yathāsaṃstutikayā bhikṣūṇāṃ sakāśe 'vatīrṇāḥ; anyeṣāṃ saṃstutikā (śay-v 34) na santi te vihanyante;	དེ་རྣམས་སྨོས་འདྲིན་ཇི་ལྟ་བ་བཞིན་དགེ་སློང་རྣམས་ཀྱི་དྲུང་དུ་དོང་བ་དང་། གཞན་དག་ལ་སྨོས་འདྲིན་མེད་པ་དེ་དག་ཕོངས་པར་གྱུར་ནས་།
 asyām utpattau bhagavān āha:	བྱུང་བ་འདི་ལ་བཅོམ་ལྡན་འདས་ཀྱིས་བཀའ་སྩལ་པ་།
 āgantukānām arthāya anuddiṣṭaṃ vastu sthāpayitavyam iti;	གློ་བུར་བ་རྣམས་ཀྱི་ཕྱིར་མ་བགོས་པའི་གནས་གཞག་པར་བྱའོ་༎
 anyatamasmin karvaṭake vihāraḥ; tatra bhikṣavo (a 326a) varṣā upagataḥ;	རི་བོར་ཞིག་ན་གཙུག་ལག་ཁང་ཞིག་ཡོད་པ་དེར་དགེ་སློང་རྣམས་དབྱར་གནས་པར་དམ་བཅས་པ་ལས་། 
 yāvat tasmin karvaṭake 'ntarvarṣe bhayam utpannam;	ཇི་ཙམ་ན་རི་བོར་དེར་དབྱར་གྱི་ནོར་ལེགས་སུ་འཇིགས་པ་བྱུང་ནས་།
 tannivāsino bhikṣavaḥ saṃtrastā apravāritāḥ santaḥ śrāvastīm āgatāḥ; te bhikṣubhiḥ pratiśrāmitāḥ mārgaśrame prativinodite kathayanti:	དེ་ན་གནས་པའི་དགེ་སློང་རྣམས་སྐྲག་ནས་དགག་དབྱེ་མ་བྱས་པར་མཉན་ཡོད་དུ་ལྷགས་པ་དང་། དེ་རྣམས་དགེ་སློང་རྣམས་ཀྱིས་ལམ་༄༣༡༤བ་གྱིས་དུབ་པ་ངལ་བསོར་བཅུག་སྟེ་། ལམ་གྱིས་དུབ་པ་ངལ་སོས་ནས་། དེ་རྣམས་ཀྱིས་སྨྲས་པ་།
 āyuṣmantaḥ śayanāsanam uddiśatha iti;	ཚེ་དང་ལྡན་པ་དག་། བདག་ཅག་ལ་གནས་མལ་སྐོས་ཤིག་། དེ་རྣམས་ཀྱིས་དབྱར་གྱི་ནང་ལོགས་ཡིན་ནོ་༎
 te 'ntarvarṣam iti kṛtvā noddiśanti; āgantukā bhikṣava avadhyāyanti kṣipanti vivācayanti;	སྙམ་ནས་མ་བསྐོས་པ་དང་། གློ་བུར་བའི་དགེ་སློང་རྣམས་སྨོད་པར་བྱེད་། གཞོགས་འཕྱས་བྱེད་། ཁ་ཟེར་བར་བྱེད་དེ་།
 katham idānīṃ yūyam āyuṣmantaḥ sthitasya eva śāstuḥ śāsanam antardhāpayatha;	ཚེ་དང་ལྡན་པ་དག་། ཁྱེད་ད་ལྟར་སྟོན་པ་ཉིད་བཞུགས་པ་བཞིན་དུ་བསྟན་པ་ནུབ་པར་བྱེད་དམ་ཅི་།
 yady asti vo kaukṛtyaṃ yathāvṛddhikayā prayacchata śayanāsanam iti;	གལ་ཏེ་ཁྱེད་ལ་འགྱོད་པ་ཡོད་ན་། རྒན་རིམ་ཇི་ལྟ་བ་བཞིན་དུ་གནས་མལ་བྱིན་ཅིག་།
 tathāpi te noddiśanti;	དེ་རྣམས་འོན་ཀྱང་མ་བསྐོས་པའི་སྐབས་དེ་།
 etat prakaraṇaṃ bhikṣavo bhagavata ārocayanti; asyām utpattau bhagavān āha:	དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བྱུང་བ་འདི་ལ་བཅོམ་ལྡན་འདས་ཀྱིས་བཀའ་སྩལ་པ་།
 tasmād anujānāmi bhaṅgikabhagnakānāṃ bhikṣūṇām arthāya dvitīyā varṣopanāyikā kartavyā iti;	དེ་ལྟ་བས་ན་རྗེས་སུ་གནང་སྟེ་། འཇིགས་པས་རལ་པའི་དགེ་སློང་རྣམས་ཀྱི་ཕྱིར་དབྱར་གཉིས་པར་གནས་པར་དམ་བཅའ་བར་བྱའོ་༎
 bhikṣavo na jānate: kathaṃ kartavyā iti;	དགེ་སློང་རྣམས་ཀྱིས་མ་ཤེས་ནས་།
 bhagavān āha:	བཅོམ་ལྡན་འདས་ཀྱིས་བཀའ་སྩལ་པ་།
 traimāsikī pravāraṇā kartavyā śrāvaṇamāse tu dvitīyā varṣopanāyikā kartavyā iti;	ཟླ་བ་གསུམ་པའི་དགག་དབྱེ་བྱ་ཞིང་དབྱར་ཟླ་ཐ་ཆུང་ལ་དབྱར་ཕྱི་མར་གནས་པར་དམ་བཅའ་བར་བྱའོ་༎ 
 uktaṃ bhagavatā: bhaṅgibhagnakānāṃ bhikṣūṇām arthāya dvitīyā varṣopanāyikā kartavyā iti	བཅོམ་ལྡན་འདས་ཀྱིས་འཇིགས་པས་རལ་པའི་དགེ་སློང་རྣམས་ཀྱི་ཕྱིར་དབྱར་གཉིས་པར་གནས་པར་དམ་བཅའ་བར་བྱའོ་༎
 yāvad apare 'pi bhaṅgibhagnakā bhikṣavaḥ śrāvastīm āgatāḥ;	ཞེས་གསུངས་པ་དང་། ཇི་ཙམ་ན་འཇིགས་པས་རལ་པའི་དགེ་སློང་གཞན་དག་ཀྱང་མཉན་ཡོད་དུ་ལྷགས་པའི་སྐབས་དེ་།
 etat prakaraṇaṃ bhikṣavo bhagavata ārocayanti; bhagavān āha:	དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ངས་༄༣༡༥ཨ་༌༎
 bhaṅgibhagnakān mayā bhikṣavo bhikṣūn āgamya dvitīyā varṣopanāyikā prajñaptā,	འཇིགས་པས་རལ་པའི་དགེ་སློང་རྣམས་ལ་བརྟེན་ནས་དབྱར་གཉིས་པར་གནས་པར་དམ་བཅའ་བ་བཅས་ཀྱི་། གསུམ་པ་ནི་།
 na tṛtīyā; bhaṅgibhagnakās tu bhikṣavaḥ yathāsaṃstutikayā viśrāmayitavyāḥ;	མ་ཡིན་ནོ་༎ འཇིགས་པས་རལ་པའི་དགེ་སློང་རྣམས་ཀྱང་། སྨོས་འདྲིན་ཇི་ལྟ་བ་བཞིན་དུ་ངལ་བསོར་གཞུག་པར་བྱའོ་༎
 bhikṣavaḥ tān karmādānaṃ kārayanti;	དགེ་སློང་རྣམས་ཀྱིས་དེ་རྣམས་ལས་སུ་སྐོ་བར་བྱེད་ནས་།
 bhagavān āha:	བཅོམ་ལྡན་འདས་ཀྱིས་བཀའ་སྩལ་པ་།
 na te karmādānaṃ kārayitavyāḥ iti;	དེ་རྣམས་ལས་སུ་བསྐོ་བར་མི་བྱའོ་༎
 bhikṣavas teṣāṃ lābham anuprayacchanti; bhagavān āha:	དགེ་སློང་རྣམས་ཀྱིས་དེ་རྣམས་ལ་རྙེད་པ་བྱིན་པ་དང་། བཅོམ་ལྡན་འདས་ཀྱིས་བཀའ་སྩལ་པ་།
 na teṣāṃ lābho deyah;	དེ་རྣམས་ལ་རྙེད་པ་མི་སྦྱིན་ནོ་༎
 bhikṣava āmiṣalābham api nānuprayacchanti; bhagavān āha:	དགེ་སློང་རྣམས་ཀྱིས་ཁ་ཟས་ཀྱི་རྙེད་པ་ཡང་མ་བྱིན་པ་དང་། བཅོམ་ལྡན་འདས་ཀྱིས་བཀའ་སྩལ་པ་།
 āmiṣalābhas teṣāṃ no tu vastralābha iti (śay-v 35)	དེ་རྣམས་ལ་ཁ་ཟས་ཀྱི་རྙེད་པ་ནི་། སྦྱིན་གྱི་། གོས་ཀྱི་རྙེད་པ་ནི་། མ་ཡིན་ནོ་༎
 ṣrāddhaiḥ prabhūtā vihārāḥ kāritāḥ;	དད་པ་ཅན་རྣམས་ཀྱིས་གཙུག་ལག་ཁང་མང་དུ་བརྩིགས་པ་ལས་།
 śrāvastyām alpā bhikṣava varṣā upagatāḥ;	མཉན་ཡོད་ན་དགེ་སློང་ཉུང་ངུ་ཞིག་དབྱར་གནས་པར་དམ་བཅས་ཏེ་།
 te śūnyakās tiṣṭhanti; dānapatīnāṃ paribhogānvayaṃ puṇyaṃ na bhavati; vātaputraiś cāvāsyante;	དེ་རྣམས་སྟོང་པར་འདུག་པས་སྦྱིན་བདག་རྣམས་ཀྱི་ལོངས་སྤྱོད་ལས་བྱུང་བའི་བསོད་ནམས་མེད་ཅིང་ནལ་ཕྲུག་རྣམས་ཀྱི་གནས་སུ་གྱུར་ནས་།
 bhagavāṇ āha:	བཅོམ་ལྡན་འདས་ཀྱིས་བཀའ་སྩལ་པ་། ཐམས་ཅད་བགོ་བར་བྱ་སྟེ་།
 sarve uddeṣṭavyāḥ pratyekam ekaikasya dvau trayaś catvāro vā yathāpramāṇataḥ sarve paribhoktavyāḥ,	རེ་རེས་ཀྱང་སོ་སོར་གཉིས་སམ་། གསུམ་མམ་། བཞི་ཅི་རན་པར་ཐམས་ཅད་ལ་ལོངས་སྤྱད་པར་བྱ་སྟེ་།
 kvacit pūrvāhṇe sthātavyam,	ལ་ལར་ནི་། སྔ་དྲོ་འདུག་པར་བྱའོ་༎
 kvacin madhyāhne,	ལ་ལར་ནི་། ཉི་མའི་གུང་ལའོ་༎
 kvacid aparāhṇe,	ལ་ལར་ནི་། ཕྱི་དྲོའོ་༎
 kvacid rātrau vastavyam iti;	ལ་ལར་ནི་། ནུབ་མོ་གནས་པར་༄༣༡༥བ་བྱའོ་༎
 bhikṣavas te punaḥ karma na kurvanti pralubhyante;	དགེ་སློང་རྣམས་ཀྱིས་ལག་གི་ལས་མ་བྱས་པས་དེ་རྣམས་འདྲུམས་པར་གྱུར་ནས་།
 bhagavān āha:	བཅོམ་ལྡན་འདས་ཀྱིས་བཀའ་སྩལ་པ་།
 dānapatir utsāhayitavyaḥ;	ཡོན་བདག་ལ་སྤྲོ་བ་བསྐྱེད་པར་བྱའོ་༎
 sa vai saṃpadyata ity evaṃ kuśalam,	གལ་ཏེ་གྲུབ་ན་། དེ་ལྟ་ན་ལེགས་། གལ་ཏེ་མ་གྲུབ་པར་གྱུར་ན་།
 no cet saṃpadyate sāṃghikena pratisaṃstartavyāḥ;	དགེ་འདུན་གྱིས་ཕྱིར་བཅོས་པར་བྱའོ་༎
 na cet śakyate yāvatāṃ śakyate tāvatāṃ saṃskāraḥ kartavyaḥ,	གལ་ཏེ་མི་ནུས་པར་གྱུར་ན་། ཅི་ཙམ་ནུས་པ་དེ་ཙམ་བཅོས་པར་བྱ་སྟེ་། གཞན་ནི་།
 anye vyupekṣitavyāḥ iti	བཏང་སྙོམས་སུ་གཞག་པར་བྱའོ་༎
 yadā bhagavataḥ vaistārikaṃ saṃvṛttaṃ tadā bahavo bhikṣavaḥ śrāvastīm āgatāḥ; te layane nirvihanyante;	གང་གི་ཚེ་བཅོམ་ལྡན་འདས་ཀྱི་བསྟན་པ་རྒྱས་པར་གྱུར་པ་དེའི་ཚེ་དགེ་སློང་མང་པོ་མཉན་ཡོད་དུ་ལྷགས་པ་དང་། དེ་རྣམས་གནས་ཁང་གིས་ཕོངས་པར་གྱུར་ནས་།
 bhagavān āha:	བཅོམ་ལྡན་འདས་ཀྱིས་བཀའ་སྩལ་པ་། གཉིས་དང་གསུམ་གྱིས་བགོ་བར་བྱ་སྟེ་།
 dvayos trayāṇām coddeṣṭavyam antataḥ sarveṣāṃ sāmānyena niṣadanaprāmāṇikam uddeṣṭavyam udakasthālakasthānapānīyabhaiṣajyadantakāṣṭhapātrasthānaṃ	ཆུ་སྣོད་གཞག་པ་དང་། འདག་ཆལ་དང་། སྨན་དང་། སོ་ཤིང་གཞག་པ་དང་། ཕན་ཚུན་གྱི་ཐེམ་སྐས་མ་གཏོགས་པར་ཆུང་ངུ་ན་འདུག་པའི་ཚད་ཙམ་ཡང་ཐམས་ཅད་ཀྱིས་འདྲ་བར་བགོ་བར་བྱ་སྟེ་། ཉེ་འཁོར་ནི་།
 sāmīcī ca parasparam upacāras tu sāmānya eva noddeṣṭavya iti	སྤྱིའི་ཡིན་པ་ཉིད་པས་བགོ་བར་མི་བྱའོ་༎
 uktaṃ bhagavatā;	བཅོམ་ལྡན་འདས་ཀྱིས་། དགེ་སློང་དག་།
 ekāny araṇyāni vṛkṣamūlāni śūnyāgārāṇi parvatakandaragiriguhapalālapuñjābhyavakāśaśmaśānavanaprasthāni (śay-v 36) prāntāni śayanāsanāni dhyāyata, bhikṣavaḥ,	དགོན་པ་དང་། ཤིང་དྲུང་དང་། ཁང་སྟོང་དང་། རི་སུལ་དང་། བྲག་ཕུག་དང་། རཙབ༹འི་སྟན་དང་། བླ་གབ་མེད་པ་དང་། དུར་ཁྲོད་དང་། ནགས་མཐའ་དང་། བས་མཐའི་གནས་མལ་འདི་རྣམས་སུ་བསམ་གཏན་གྱིས་ཤིག་༎
 mā pramādyata, mā paścād vipratisāriṇo (a 326b)	ཕྱིས་ཡིད་ལ་གཅགས་པར་མི་འགྱུར་བར་བག་ཡོད་པར་གྱིས་ཤིག་།
 bhūta iti; āraṇyakatvasya ca bahudhā varṇo bhāṣitaḥ	ཅེས་དགོན་པའི་བསྔགས་པ་མང་དུ་གསུངས་པ་དེའི་ཚེ་།
 tadā kecid bhikṣava āraṇyakatvaṃ samādāya araṇye 'dhyavasthitāḥ;	དགེ་སློང་ཁ་ཅིག་དགོན་པ་བར་༄༣༡༦ཨ་༌༎ དམ་བཅས་ནས་དགོན་པ་ན་གནས་པ་ལས་།
 te tatra coraiḥ muṣyante;	དེ་རྣམས་དེ་ན་ཆོམ་རྐུན་པ་རྣམས་ཀྱིས་གཏོགས་པར་གྱུར་ཏོ་༎
 muṣitāḥ santaḥ brāhmaṇagṛhapatikulebhyaś cīvarārthaṃ paryeṣṭim āpadyamānāḥ riṃcanty uddeśaṃ pāṭham svādhyāyaṃ yogaṃ manasikāram;	གཏོགས་ནས་བྲམ་ཟེ་དང་། ཁྱིམ་བདག་གི་ཁྱིམ་རྣམས་སུ་ཆོས་གོས་ཚོལ་བའི་ཕྱིར་བརྩོན་པར་གྱུར་པས་། ལུང་ནོད་པ་དང་། ཀློག་པ་དང་། གདོན་པ་དང་། རྣལ་འབྱོར་དང་། ཡིད་ལ་བྱ་བ་ཉམས་པར་གྱུར་པའི་སྐབས་དེ་།
 etat prakaraṇam bhikṣavo bhagavata ārocayanti; asyām utpattau bhagavān āha:	དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བྱུང་བ་འདི་ལ་བཅོམ་ལྡན་འདས་ཀྱིས་བཀའ་སྩལ་པ་།
 āraṇyakānāṃ bhikṣūṇām arthāya vastu sthāpayitavyam iti;	དགེ་སློང་དགོན་པ་པ་རྣམས་ཀྱི་ཕྱིར་གནས་གཞག་པར་བྱའོ་༎
 uktaṃ bhagavatā: āraṇyakānāṃ bhikṣūṇām arthāya vastu sthāpayitavyam iti;	བཅོམ་ལྡན་འདས་ཀྱིས་དགེ་སློང་དགོན་པ་པ་རྣམས་ཀྱི་ཕྱིར་གནས་གཞག་པར་བྱའོ་༎
 bhikṣava aprakāśe sthāpayanti; āraṇyako bhikṣuḥ pātracīvaraṃ sthāpayitvā dvāraṃ baddhvā tāḍakam ādāya prakrāntaḥ; anayeṣām āraṇyakānāṃ bhikṣūṇām vighāto jātaḥ;	ཞེས་གསུངས་པ་དང་། དགེ་སློང་རྣམས་ཀྱིས་མི་གསལ་བ་ཞིག་ཏུ་བཞག་པ་དང་། དགེ་སློང་དགོན་པ་པ་ཞིག་གིས་ལྷུང་བཟེད་དང་ཆོས་གོས་བཞག་ནས་སྒོ་བཅད་དེ་ལྡེ་མིག་བླངས་ནས་སོང་བ་དང་། དགེ་སློང་དགོན་པ་པ་གཞན་དག་ཕོངས་པར་གྱུར་ནས་།
 bhagavān āha:	བཅོམ་ལྡན་འདས་ཀྱིས་བཀའ་སྩལ་པ་།
 prakāśe sthāne āraṇyakānāṃ bhikṣūṇāṃ vastu sthāpayitavyam iti;	གནས་གསལ་བར་དགེ་སློང་དགོན་པ་པ་རྣམས་ཀྱི་གནས་གཞག་པར་བྱའོ་༎
 upanandasyānyatamena gṛhapatinā vihāraḥ kāritaḥ;	ཉེ་དགས་ཁྱིམ་བདག་ཅིག་གཙུག་ལག་ཁང་རྩིག་ཏུ་བཅུག་ནས་། དེ་ནི་།
 sa tatra na prativasati; yo bhikṣur āgantuka āgacchati tasmai vastu dadāti lābhaṃ tv ātmanā gṛhṇāti; yāvad anyatamas traicīvariko bhikṣur āgataḥ; tenāsau vihāro dṛṣṭaḥ śūnyaḥ;	དེ་ན་མི་གནས་པར་དགེ་སློང་གློ་བུར་བ་གང་ཞིག་འོངས་པ་དེ་ལ་གནས་བྱིན་ནས་རྙེད་པ་ནི་། བདག་ཉིད་ཀྱིས་ཁྱེར་རོ་༎ ཇི་ཙམ་ན་དགེ་སློང་ཆོས་གོས་གསུམ་པ་ཞིག་འོངས་པ་དང་། དེས་གཙུག་ལག་ཁང་དེ་སྟོང་པར་མཐོང་ནས་།
 sa pṛcchati,	དེས་དྲིས་༄༣༡༦བ་པ་།
 kasyāyaṃ vihāraḥ iti;	འདི་སུའི་གཙུག་ལག་ཁང་ཡིན་།
 bhikṣavaḥ kathayanti:	དགེ་སློང་རྣམས་ཀྱིས་སྨྲས་པ་། དགེ་སློང་ཉེ་དགའི་ཡིན་ནོ་༎
 upanandasya bhikṣoḥ; sa tena gatvā yācitaḥ; sa kathayati:	དེ་དེའི་དྲུང་དུ་སོང་ནས་བརྙས་པ་དང་། དེས་སྨྲས་པ་།
 ayaṃ vihāraḥ,	གཙུག་ལག་འདིར་འདུག་ལ་།
 prativasa; yo 'tra lābhaḥ sa mama iti;	རྙེད་པ་གང་ཡིན་པ་དེ་ནི་། ཁོ་བོའི་ཡིན་ནོ་༎
 tatrāvasthitaḥ;	དེ་དེར་གནས་ཏེ་།
 tenāsau vihāro na kadācit saṃmṛṣṭaḥ,	དེས་གཙུག་ལག་ཁང་དེ་ལན་འགའ་ཡང་ཕྱག་དར་མ་བྱས་།
 na sukumārī gomayakārṣī na dattā;	བའི་ལྕི་བ་གསར་བའི་བྱུག་བསམ་བྱུགས་སོ་༎
 yāvad asau tasmād vihārād apakrāntaḥ;	དེ་ཇི་ཙམ་ཞིག་ན་གཙུག་ལག་ཁང་དེ་ནས་སོང་ངོ་༎
 anyo bhikṣur āgataḥ;	དགེ་སློང་གཞན་ཞིག་འོངས་ཏེ་།
 so 'py upanandasya sakāśād yācitvā tasmin vihāre 'vasthitaḥ; paśyati taṃ vihāraṃ saṃkāraparipūrṇam;	དེས་ཀྱང་ཉེ་དགའ་ལས་བརྙས་ནས་གཙུག་ལག་ཁང་དེར་གནས་པ་དང་། གཙུག་ལག་ཁང་དེ་ཕྱག་དར་གྱི་ཕུང་པོས་གང་བར་མཐོང་ནས་། དེས་དེ་ཕྱགས་ནས་ཕྱག་དར་བོར་ཏེ་།
 tenāsau saṃmṛṣṭaḥ saṃkāraṃ chorayitvā saṃmārjanīṃ gṛhītvaiva saṃkārakuṭasamīpe 'vasthitaḥ, yāvad anyatamena bhikṣuṇā dṛṣṭaḥ;	ཕྱགས་མ་འཛིན་བཞིན་དུ་ཕྱག་དར་གྱི་ཕུང་པོའི་དྲུང་ན་འགྲེང་བ་དང་། ཇི་ཙམ་ན་དགེ་སློང་གཞན་ཞིག་གིས་དེ་མཐོང་ནས་དེས་སྨྲས་པ་། ཚེ་དང་ལྡན་པ་།
 sa kathayati: āyuṣman kiṃ tvaṃ saṃmārjanīvyagrahasta evāvatiṣṭhase,	ཁྱོད་ཕྱགས་མ་ལག་པ་ན་ཐོགས་བཞིན་དུ་དེ་ཉིད་ན་འགྲེང་ངམ་ཅི་།
 neyaṃ saṃmārjanī sthāpyata?	ཕྱགས་མ་དེ་མི་གཞག་གམ་།
 iti; sa kathayati:	དེས་སྨྲས་པ་།
 ko 'py atra hastarakṣāsthitaḥ,	འདི་ན་ལག་པ་སྲུང་བ་འགའ་ཞིག་གནས་གནས་པ་ལྟ་སྟེ་།
 tena na kadācit saṃmārjanīpadam api dattam iti;	དེས་ཕྱགས་མའི་རྗེས་ཀྱང་མེད་དོ་༎
 sa kathayati:	དེས་སྨྲས་པ་།
 amuko 'tra traicīvariko (śay-v 37) bhikṣur avasthitaḥ iti;	འདི་ན་དགེ་སློང་ཆོས་གོས་གསུམ་པ་ཆེ་གེ་མོ་ཞིག་གནས་གནས་སོ་༎
 yāvat tenāsau piṇḍapātam aṭatā dṛṣṭa upālabdhaś ca;	ཇི་ཙམ་ན་དེས་དེ་བསོད་སྙོམས་ལ་རྒྱུ་བ་མཐོང་ནས་མ་ནོངས་སོ་༎
 sa kathayati:	དེས་སྨྲས་པ་། རྙེད་པ་ནི་། ཉེ་དགས་ཁྱེར་ལ་།
 upanando lābhaṃ gṛhṇāti ahaṃ tasya vihāraṃ śodhayāmi?	དེའི་གཙུག་ལག་ཁང་ཁོ་བོས་ཕྱག་དར་བྱའམ་ཞེས་པའི་སྐབས་དེ་།
 iti; etat prakaraṇaṃ bhikṣavo bhagavata ārocayanti; asyām utpattau bhagavān āha:	དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང་། བཅོམ་ལྡན་འདས་ཀྱིས་བཀའ་སྩལ་༄༣༡༧ཨ་༌༎ པ་།
 yo lābhaṃ gṛhṇāti tena vihāraḥ saṃmārṣṭavyaḥ iti	རྙེད་པ་སུ་ཁྱེར་བ་དེས་གཙུག་ལག་ཁང་ཕྱག་དར་བྱའོ་༎
 uktaṃ bhagavatā: abhyatītakālagatānāṃ dānapatīnām nāmnā dakṣiṇā ādeṣṭavyā iti;	བཅོམ་ལྡན་འདས་ཀྱིས་སྦྱིན་བདག་ཤི་བ་རྣམས་ཀྱི་མིང་གིས་ཡོན་བསྔོ་བར་བྱའོ་༎
 saṃghasthaviro 'bhyatītakālagatānāṃ dānapatīnām arthāya gāthāṃ bhāṣate;	ཞེས་གསུངས་པ་དང་། དགེ་འདུན་གྱི་གནས་བརྟན་གྱིས་ཤི་བ་རྣམས་ཀྱི་ཕྱིར་ཚིགས་སུ་བཅད་པ་འདོན་པ་ན་།
 anyatamaś ca gṛhapatir vihāram āgataḥ;	ཁྱིམ་བདག་ཅིག་གཙུག་ལག་ཁང་དུ་འོངས་ན་།
 tenāsau śrutaḥ; dakṣiṇām ādiśat; sa tasya sakāśam upasaṃkrāntaḥ kathayati:	དེས་དེ་ཡོན་བསྔོ་བ་ཐོས་ནས་དེ་དེའི་དྲུང་དུ་སོང་སྟེ་སྨྲས་པ་།
 ārya yady ahaṃ vihāraṃ kārayāmi mamāpi nāmnā dakṣiṇām uddiśasi iti;	འཕགས་པ་། གལ་ཏེ་བདག་གིས་ཀྱང་གཙུག་ལག་ཁང་བརྩིགས་ན་། བདག་གི་མིང་གིས་ཀྱང་ཡོན་བཤད་པ་མཛད་དམ་།
 sa kathayati:	དེས་སྨྲས་པ་།
 kāraya suṣṭv ādiśāmi iti;	རྩིགས་ཤིག་དང་ལེགས་པར་བསྔོའོ་༎
 yāvat tena gṛhapatinā vihāraḥ kāritaḥ;	ཇི་ཙམ་ན་ཁྱིམ་བདག་དེས་གཙུག་ལག་ཁང་ཞིག་རྩིག་ཏུ་བཅུག་ནས་།
 tatrānena na kiṃcid dattaṃ;	དེས་དེར་ཅི་ཡང་མ་བཞག་གོ་།
 sa śūnya evāvasthitaḥ; yāvat tena gṛhapatinā dṛṣṭaḥ; sa vihāram āgamya kathayati:	དེས་སྟོང་པ་ཉིད་དུ་འདུག་པ་ཇི་ཙམ་ན་ཁྱིམ་བདག་དེས་མཐོང་ནས་དེས་གཙུག་ལག་ཁང་དུ་འོངས་ནས་སྨྲས་པ་། འཕགས་པ་།
 ārya madīyo vihāraḥ śūnya avasthitaḥ,	བདག་གི་གཙུག་ལག་ཁང་སྟོང་པར་མཆིས་ན་།
 na tatra kaścid bhikṣuḥ prativasati iti;	དེ་ན་སུ་ཡང་མི་བཞུགས་སམ་།
 saṃghasthaviraḥ kathayati:	དགེ་འདུན་གྱི་གནས་བརྟན་གྱིས་སྨྲས་པ་།
 bhadramukha utsvedyaḥ;	བཞིན་བཟང་མི་སྣུམ་པས་སོ་༎
 sa gṛhapatiḥ kathayati: ārya ūṣare jaṃgale kāritaḥ,	ཁྱིམ་བདག་དེས་སྨྲས་པ་། འཕགས་པ་། ཚབ༹་རྒོ་ཅན་། དགོན་དུང་ལ་བརྩིགས་པ་ལ་ག་ལ་སྣུམ་པར་འགྱུར་།
 kathaṃ utsvedyo bhavati? gṛhapate (a 327a)	ཁྱིམ་བདག་དེ་ལ་བསམ་ནས་ཁོ་བོ་སྨྲ་བ་མ་ཡིན་ཏེ་།
 nāham etat saṃdhāya kathayāmi api tu tatra lābho nāsti iti;	འོན་ཀྱང་དེ་ན་རྙེད་པ་མེད་དོ་༎
 sa kathayati:	དེས་སྨྲས་པ་། འཕགས་པ་། དེ་ནི་།
 ārya idānīṃ yo madīye vihāre prativasati tam ahaṃ paṭenācchādayāmi;	བདག་གི་གཙུག་ལག་ཁང་དུ་སུ་བཞུགས་པ་ལ་རས་ཡུག་ཆེན་བསྐོན་ནོ་༎ ཉེ་དགས་རྙེད་པ་འཐོབ་བོ་༎
 iti lābho labhyate iti upanandena anupūrveṇa svabhāga iva udgṛhītaḥ; so 'nyatraiva prativasati;	སྙམ་༄༣༡༧བ་ནས་གྲལ་རིམ་གྱིས་བབ་པ་ན་རང་གི་སྐལ་བར་བླངས་ནས་དེ་ནི་གཞན་ཉིད་ན་གནས་ཏེ་། 
 sa śūnyas tiṣṭhati,	དེ་ནི་སྟོང་པར་འདུག་གོ་།
 yāvad anyatamaḥ piṇḍapātiko caityābhivandakaḥ śrāvastīm āgataḥ; tenāsau vihāraḥ śūnyo dṛṣṭaḥ;	ཇི་ཙམ་ན་བསོད་སྙོམས་པ་མཆོད་རྟེན་ལ་ཕྱག་འཚལ་བ་ཞིག་མཉན་ཡོད་དུ་འོངས་པ་དེས་། གཙུག་ལག་ཁང་སྟོང་པ་དེ་མཐོང་ནས་།
 sa bhikṣūn pṛcchati;	དེས་དགེ་སློང་དག་ལ་དྲིས་པ་།
 kasyāyaṃ vihāraḥ iti; taiḥ samākhyātam:	གཙུག་ལག་ཁང་འདི་སུའི་ཡིན་། དེ་དག་གིས་སྨྲས་པ་།
 sāṃghiko 'yaṃ vihāraḥ kiṃ tūpanandasya bhikṣor uddiṣṭa iti;	དགེ་འདུན་གྱི་གཙུག་ལག་ཁང་ཡིན་མོད་ཀྱི་། དགེ་སློང་ཉེ་དགའི་སྐལ་པར་དབང་ངོ་༎
 sa upanandasya sakāśam upasaṃkrāntaḥ:	དེ་ཉེ་དགའི་དྲུང་དུ་སོང་ནས་།
 tavoddiṣṭo 'yaṃ vihāro 'tra tiṣṭhāmi iti;	ཁྱོད་ཀྱི་སྐལ་པའི་གཙུག་ལག་ཁང་འདིར་འདུག་གོ་།
 sa kathayati:	དེས་སྨྲས་པ་།
 evaṃ kuruṣva iti;	དེ་བཞིན་བྱོས་ཤིག་།
 sa tatrāvasthitaḥ; sa piṇḍapātiko	དེ་དེ་ན་གནས་པ་ན་བསོད་སྙོམས་པ་དེ་།
 dakṣo 'nalasaḥ;	མཁས་པ་སྙོམས་ལས་མི་བྱེད་པ་ཞིག་ཡིན་པས་།
 tenāsau pratidinam upaliptasaṃmṛṣṭaṃ kriyate;	དེས་དེ་ཉི་མ་རེ་རེར་བྱུག་པ་དང་ཕྱག་དར་བྱས་སོ་༎ ཕྱག་དར་བྱེད་པ་ལ་ནི་།
 pañcānuśaṃsā saṃmarjane; ātmanaś cittaṃ prasīdati; parasya cittaṃ (śay-v 38)	ཕན་ཡོན་ལྔ་ཡོད་དེ་། འདི་ལྟ་སྟེ་།
 prasīdati; devatā āttamanaso bhavanti; prāsādikasaṃvartanīyaṃ kuśalamūlam upacinoti; kāyasya bhedāt sugato svargaloke deveṣūpapadyata iti;	བདག་ཉིད་སེམས་དང་བར་འགྱུར་བ་དང་། གཞན་སེམས་དང་པར་འགྱུར་བ་དང་། ལྷ་རྣམས་ཡིད་དགའ་བར་འགྱུར་བ་དང་། མཛེས་པར་འགྱུར་བའི་དགེ་བའི་རྩ་བ་གསོག་པ་དང་། ལུས་ཞིག་ནས་བདེ་འགྲོ་མཐོ་རིས་ཀྱི་འཇིག་རྟེན་ལྷ་རྣམས་སུ་སྐྱེ་བར་འགྱུར་རོ་༎
 ye taṃ vihāram upaliptasaṃmṛṣṭaṃ paśyanti te tasya gṛhapater gatvā ārocayanti;	གང་དག་གིས་གཙུག་ལག་ཁང་དེ་བྱུག་པ་དང་། ཕྱག་དར་བྱས་པ་མཐོང་བ་དེ་དག་གིས་ཁྱིམ་བདག་དེའི་དྲུང་དུ་སོང་སྟེ་སྨྲས་པ་།
 sa śrutvā prāmodyam utpādayati;	དེས་ཐོས་ནས་མཆོག་ཏུ་དགའ་བ་སྐྱེས་སོ་༎
 yāvad apareṇa samayena svayam evāgataḥ paśyati tathaiva taṃ vihāram upaliptasaṃmṛṣṭam;	ཇི་ཙམ་དུས་གཞན་ཞིག་ན་རང་ཉིད་དེར་སོང་ན་། གཙུག་ལག་ཁང་དེ་དེ་བཞིན་དུ་བྱུག་པ་དང་ཕྱག་དར་བྱས་པ་མཐོང་ནས་།
 so 'bhiprasannaḥ;	དེ་དད་པ་སྐྱེས་༄༣༡༨ཨ་༌༎ ཏེ་།
 tenāsau piṇḍapātikaḥ paṭenācchāditaḥ; upanandena śrutam; sa tvaritatvaritaṃ gataḥ kathayati;	དེས་བསོད་སྙོམས་པ་ལ་རས་ཡུག་ཆེན་བསྐོན་པ་ཉེ་དགས་ཐོས་ནས་དེ་རིངས་པར་རིངས་པར་སོང་སྟེ་སྨྲས་པ་། 
 piṇḍapātika mamāyaṃ vihāra uddiṣṭaḥ,	བསོད་སྙོམས་པ་། གཙུག་ལག་ཁང་འདི་ཁོ་བོས་སྐལ་བ་ཡིན་གྱི་།
 prayaccha me paṭakam iti;	རས་ཡུག་ཆེན་ཁོ་བོ་ལ་བྱིན་ཅིག་།
 piṇḍapātika saṃlakṣayati:	བསོད་སྙོམས་པས་བསམ་པ་།
 lābhātmako 'yaṃ yadi na dāsyāmi tathāpy ayaṃ balād grahīṣyati māṃ ca vihārān niṣkāsayiṣyati iti;	ཆགས་པའི་བདག་ཉིད་ཅན་འདི་ལ་གལ་ཏེ་བདག་གིས་མ་བྱིན་ཡང་འོན་ཀྱང་མཐུས་ཁྱེར་ནས་བདག་ཀྱང་གཙུག་ལག་ཁང་ནས་བསྐྲད་པར་འགྱུར་རོ་༎
 tena tasya samarpitaḥ iti;	སྙམ་ནས་དེས་དེ་ལ་བྱིན་པའི་སྐབས་དེ་།
 etat prakaraṇaṃ bhikṣavo bhagavata ārocayanti; asyām utpattau bhagavān āha:	དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བྱུང་བ་འདི་ལ་བཅོམ་ལྡན་འདས་ཀྱིས་བཀའ་སྩལ་པ་།
 yasya prasannaḥ prasannādhikāraṃ karoti tasyaiva sa;	གང་ལ་དད་པ་སྐྱེས་ནས་དད་པའི་ལྷག་པར་བྱ་བ་བྱས་པ་ནི་། དེ་ཁོ་ནའི་ཡིན་ནོ་༎
 upanandasya tu vārṣiko lābhaḥ iti	དབྱར་གྱི་རྙེད་པ་ནི་། ཉེ་དགའི་ཡིན་ནོ་༎ འཇིག་རྟེན་པ་ནི་།
 guṇapriyo lokaḥ prapīḍya prapīḍyātmānaṃ sa putradāraṃ ca;	ཡོན་ཏན་ལ་དགའ་བ་ཡིན་པས་བདག་ཉིད་དང་། བུ་དང་། ཆུང་མ་སྡུག་བསྔལ་བར་གྱུར་ཀྱང་། ཡོན་ཏན་དང་ལྡན་པ་ལ་སྦྱིན་པ་སྦྱིན་པར་བྱེད་དེ་།
 guṇavadbhyo dānam anuprayacchanti śrāddhā brāhmaṇagṛhapatayaḥ; āraṇyakān bhikṣūn upanimantrya bhojayanti; āraṇyakānāṃ bhikṣūṇām antargṛhe bhoktuṃ gatānām adattādāyikair vihārā muṣyante;	བྲམ་ཟེ་དང་། ཁྱིམ་བདག་དད་པ་ཅན་རྣམས་དགེ་སློང་དགོན་པ་པ་རྣམས་ཟས་ལ་མགྲོན་དུ་འབོད་པར་བྱེད་དོ་༎ དགེ་སློང་དགོན་པ་པ་རྣམས་ཟས་ལ་ཁྱིམ་རྣམས་སུ་དོང་བ་དང་། མ་བྱིན་པར་ལེན་པ་རྣམས་ཀྱིས་གཙུག་ལག་ཁང་ནས་བརྐུས་པར་གྱུར་ནས་།
 bhagavān āha:	བཅོམ་ལྡན་འདས་ཀྱིས་བཀའ་སྩལ་པ་།
 dvāraṃ baddhvā kuñcikām ādāya prakramitavyam iti;	སྒོ་བཅད་ལ་ལྡེ་མིག་བླངས་ལ་འདོང་བར་བྱའོ་༎
 corā adattādāyikā pratikuñcikayā muṣanti; bhaganān āha:	མ་བྱིན་པར་ལེན་པ་རྣམས་ཀྱིས་ཀྱང་ལྡེ་མིག་བྱས་ཏེ་༄༣༡༨བ་བརྐུས་ནས་བཅོམ་ལྡན་འདས་ཀྱིས་བཀའ་སྩལ་པ་། 
 ārakṣakaṃ bhikṣuṃ sthāpayitvā gantavyam;	སྲུང་མའི་དགེ་སློང་བཞག་ལ་འདོང་བར་བྱ་སྟེ་།
 tasya piṇḍakenāvighātaḥ kartavyaḥ iti;	དེ་ལ་བསོད་སྙོམས་ཀྱིས་བྲེལ་བ་མེད་པར་བྱའོ་༎
 adattādāyikā anyaṃ bhikṣuṃ gṛhītvā gacchanti;	མ་བྱིན་པ་ལེན་པ་རྣམས་ཀྱིས་དགེ་སློང་གཞན་ཁྲིད་དེ་འོངས་ནས་།
 sa kathayati: muñca dvāram iti;	དེས་སྒོ་ཕྱེ་ཞེས་སྨྲས་ནས་།
 bhagavān āha;	བཅོམ་ལྡན་འདས་ཀྱིས་བཀའ་སྩལ་པ་།
 saṃjñā kartavyā sajvaro nirjvara iti;	རིམས་དང་བཅས་སམ་རིམས་མེད་ཅེས་བརྡ་བྱའོ་༎
 yadi kathayati sajvara iti na moktavyam;	གལ་ཏེ་རིམས་དང་བཅས་སོ་༎ ཞེས་ཟེར་ན་། མི་དབྱེའོ་༎
 atha kathayati nirjvara iti moktavyam;	འོན་ཏེ་རིམས་མེད་ཅེས་སྨྲ་ན་། དབྱེ་བར་བྱའོ་༎ གཞན་ཡང་།
 api tv āraṇyakena bhikṣuṇā ardhaśākhā upasthāpayitavyā iti;	དགེ་སློང་དགོན་པ་པས་ལོ་མ་ལྟར་མཉེན་པ་གཞག་པར་བྱའོ་༎
 uktaṃ bhagavatā: āraṇyakena bhikṣuṇā ardhaśākhā upasthāpayitavyā iti;	བཅོམ་ལྡན་འདས་ཀྱིས་དགེ་སློང་དགོན་པ་པས་ལོ་མ་ལྟར་མཉེན་པ་གཞག་པར་བྱའོ་༎ ཞེས་གསུངས་པ་།
 bhikṣavo na jānīte kedṛśī ardhaśākhā iti;	དགེ་སློང་རྣམས་ཀྱིས་ལོ་མ་ལྟར་མཉེན་པ་ཅི་འདྲ་བ་མ་ཤེས་ནས་།
 bhagavān āha:	བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ལོ་མ་ལྟར་མཉེན་པ་ནི་། ཁྱི་ཡིན་ཏེ་།
 kukkuro bhikṣavo ardhaśākhā tasya pātraśeṣaṃ dātavyam;	དེ་ལ་ལྷུང་བཟེད་ཀྱི་ལྷག་མ་སྦྱིན་པར་བྱའོ་༎
 āraṇyakair bhikṣubhir kukkurā upasthāpitā; te stūpāṅgaṇaṃ vihāraṃ ca nakharikābhir upalikhanti uccāraprasrāveṇa nāśayanti;	དགེ་སློང་དགོན་པ་རྣམས་ཀྱིས་ཁྱི་བཅངས་པ་ལས་མཆོད་རྟེན་གྱི་འཁོར་ས་དང་། གཙུག་ལག་ཁང་སྡེར་མོས་བྲུད་ཅིང་། བཤད་བ་དང་གཅི་བས་མ་རུང་བར་བྱས་ནས་།
 bhagavān āha:	བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་།
 kukkurapoṣakasyāhaṃ bhikṣavo (śay-v 39) bhikṣor āsamudācārikān dharmān prajñāpayāmi, (a 327b)	ངས་དགེ་སློང་ཁྱི་བསྲེལ་བའི་ཀུན་ཏུ་སྤྱོད་པའི་ཆོས་བཅའ་བར་བྱ་སྟེ་།
 kukkurapoṣakena bhikṣuṇā kālyam evotthāya stūpāṅgaṇaṃ vihāraś ca pratyavekṣitavyaḥ yan nakharikābhir upalikhitaṃ tat samaṃ kartavyam;	དགེ་སློང་ཁྱི་བསྲེལ་བས་ནང་པར་སྔར་ལངས་ལ་མཆོད་རྟེན་གྱི་འཁོར་ས་དང་གཙུག་ལག་ཁང་བྱུལ་བར་བྱ་སྟེ་། སྡེར་བྲུད་པ་གང་ཡིན་པ་དེ་༄༣༡༩ཨ་༌༎ བསྙམ་པར་བྱའོ་༎
 uccāraprasrāvaś chorayitavyaḥ,	བཤང་བ་དང་གཅི་བ་ཡང་ཕྱག་དར་བྱའོ་༎
 kukkurapoṣako bhikṣur yathāprajñaptān āsamudācārikān dharmān asamādāya vartate,	དགེ་སློང་ཁྱི་བསྲེལ་བས་ཀུན་ཏུ་སྤྱོད་པའི་ཆོས་ཇི་ལྟར་བཅས་པ་བཞིན་ཡང་དག་པར་བླངས་ཏེ་འཇུག་པར་མི་བྱེད་ན་།
 sātisāro vartate upananda's misdemeanours	འགལ་ཚབས་ཅན་དུ་འགྱུར་རོ་༎
 āyuṣmān upanando 'nyatamasmin vihāre saṃghasthaviraḥ,	དེའི་ཚེ་ཚེ་དང་ལྡན་པ་ཉེ་དགའ་གཙུག་ལག་ཁང་ཞིག་གི་དགེ་འདུན་གྱི་གནས་བརྟན་དུ་གྱུར་པ་དང་། 
 yāvat tatrānyatamaḥ saṃghasthaviraḥ āgataḥ; upanandaḥ saṃlakṣayati:	ཇི་ཙམ་ན་དེར་དགེ་འདུན་གྱི་གནས་བརྟན་གཞན་ཞིག་འོངས་ནས་ཉེ་དགས་བསམ་པ་པ་དང་། 
 mayā nāmeha vihāre saṃghasthavireṇa bhūtvā dvitīyasthavireṇa bhavitavyam;	། བདག་གཙུག་ལག་ཁང་འདིའི་དགེ་འདུན་གྱི་གནས་བརྟན་བྱེད་བྱེད་པ་ལས་། གནས་བརྟན་གཉིས་པར་བྱ་བའམ་།
 gacchāmy anyaṃ vihāram iti;	བདག་གཙུག་ལག་ཁང་གཞན་དུ་འགྲོའོ་སྙམ་དུ་བསམ་པ་ལས་།
 so 'nyaṃ vihāraṃ gataḥ;	གཙུག་ལག་ཁང་དེ་ནས་བྱུང་སྟེ་།
 tato vihārād asau gataḥ; tasmin yo dvitīyasthavirasya lābha sa saṃghasthavirasya; sa saṃlakṣayati:	དེ་གཙུག་ལག་ཁང་གཞན་ཞིག་ཏུ་སོང་བ་དང་། དེའི་གནས་བརྟན་གཉིས་པའི་རྙེད་པ་གང་ཡིན་པ་དེ་། དེའི་དགེ་འདུན་གྱི་གནས་བརྒན་གྱི་ཡིན་ནས་དེས་བསམ་པ་།
 ihāpi me eva lābha iti;	བདག་གི་རྙེད་པ་འདི་ན་ཡང་དེར་ཟད་ལ་།
 tatrāpi me sa eva lābhaḥ,	བདག་གི་རྙེད་པ་དེ་ན་ཡང་དེར་ཟད་ན་།
 kiṃ vinā prayojanena saṃghasthaviratvaṃ karomi iti;	སྤོགས་མེད་པར་དགེ་འདུན་གྱི་གནས་བརྟན་གྱིས་ཅི་ཞིག་བྱ་ཞེས་།
 sa punas tvaritatvaritam eva vihāraṃ saṃprasthitaḥ; ardhoddiṣṭaśayanāsane vihāraṃ praviṣṭaḥ; sa kathayati:	དེ་སླར་རིངས་པ་རིངས་པར་གཙུག་ལག་ཁང་དེ་ཉིད་དུ་སོང་བ་དང་། གནས་མལ་ཕྱེད་བསྐོས་ཙམ་ན་གཙུག་ལག་ཁང་དུ་ཕྱིན་ནས་དེས་སྨྲས་པ་།
 yathāvṛddhikayā vihāram uddiśa iti;	རྒན་རིམ་ཇི་ལྟ་བ་བཞིན་དུ་གཙུག་ལག་ཁང་སྐོས་ཤིག་།
 bhikṣavo 'tikrānta iti kṛtvā noddiśanti; upanandaḥ kathayati:	དགེ་སློང་རྣམས་ཀྱིས་འདས་ཟིན་ཏོ་༎ ཞེས་དེ་མ་བསྐོས་པ་དང་། ཉེ་དགས་སྨྲས་པ་། ཚེ་དང་ལྡན་༄༣༡༩བ་པ་དག་།
 āyuṣmanta kiṃ tiṣṭhata eva śāstuḥ śāsanam antardhāpayata,	སྟོན་པ་བཞུགས་བཞིན་དུ་བསྟན་པ་ནུབ་པར་བྱེད་དམ་། ཅི་།
 yathāvṛddhikayā uddiśata vihāraṃ iti;	རྒན་རིམ་ཇི་ལྟ་བ་བཞིན་དུ་གཙུག་ལག་ཁང་སྐོས་ཤིག་། ཅེས་པའི་སྐབས་དེ་།
 etat prakaraṇaṃ bhikṣavo bhagavata ārocayanti; bhagavān āha:	དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་།
 yaḥ saṃghikena vā staupikena ḥvāḥ karaṇīyena gato bhavati tasya śayanāsanaṃ yathāvṛddhikayā uddeṣṭavyam,	གང་ཞིག་དགེ་འདུན་གྱིའམ་མཆོད་རྟེན་གྱི་བྱ་བ་ལ་སོང་སོང་བ་ཞིག་ཡིན་ན་། དེའི་གནས་མལ་རྒན་རིམས་ཇི་ལྟ་བ་བཞིན་དུ་བསྐོ་བར་བྱའོ་༎ གཞན་གྱི་ནི་།
 anyatra yathāgatyā iti (śay-v 40)	གར་བབ་པ་བཞིན་དུའོ་༎
 upananda atilobhena dvayor vihārayor varṣā upagataḥ ubhayavaihārikaṃ lābhaṃ lapsayata iti sa vṛttāsu varṣāsu lābhaṃ prārthayate naitasmin labhyate nāpy aparasmin;	ཉེ་དགའ་ལྷག་པར་ཆགས་པས་གཙུག་ལག་ཁང་གཉིས་ཀྱི་རྙེད་པ་འཐོབ་པར་འགྱུར་རོ་༎ སྙམ་ནས་། གཙུག་ལག་ཁང་གཉིས་སུ་དབྱར་གནས་པར་དམ་བཅས་ཏེ་། དེས་དབྱར་གནས་ནས་རྙེད་པ་མནོས་པ་དང་གཅིག་ནས་ཀྱང་མ་ཐོབ་།
 śayanāsanodddeśakān bhikṣūn paribhāṣata; etat prakaraṇam bhikṣavo bhagavata ārocayanti; bhagavān āha:	གཅིག་ཤོས་ནས་ཀྱང་མ་ཐོབ་ནས་གནས་མལ་འགྱེད་པའི་དགེ་སློང་རྣམས་ལ་ཁ་ཟེར་བའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་།
 varṣoṣito 'sau deyo 'sya lābhaḥ iti;	དེས་དབྱར་གནས་པར་ཁས་བླངས་པས་དེ་ལ་རྙེད་པ་བྱིན་ཅིག་།
 bhikṣava ubhayavihārābhyām api prayacchanti; bhagavān āha:	དགེ་སློང་རྣམས་ཀྱིས་གཙུག་ལག་ཁང་གཉིས་ཀ་ནས་ཀྱང་བྱིན་པ་དང་། བཅོམ་ལྡན་འདས་ཀྱིས་བཀའ་སྩལ་པ་།
 na tatrobhayavihārābhyāṃ dātavyam;	གཙུག་ལག་ཁང་གཉིས་ཀ་ནས་སྦྱིན་པར་མི་བྱའོ་༎ གཅིག་ནས་བྱིན་པ་དང་། དགེ་སློང་གཞན་རྣམས་སྨོད་པར་བྱེད་།
 ekasmāt prayacchanti;	གཞོགས་འཕྱས་བྱེད་།
 anye bhikṣavo 'vadhyāyanti kṣipanti vivācayanti:	ཁ་ཟེར་བར་བྱེད་དེ་།
 uhayavihārayor varṣoṣitaḥ kimartham ekasamād dīyate iti;	གཙུག་ལག་ཁང་གཉིས་ཀར་དབྱར་གནས་ན་། ཅིའི་ཕྱིར་གཅིག་ནས་སྦྱིན་ཞེས་པའི་༄༣༢༠ཨ་༌༎ སྐབས་དེ་།
 ḥetat prakaraṇaṃ bhikṣavo bhagavata ārocayanti; bhagavān āha:	དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་།
 ḥ ubhayavihārābhyām apy ardhārdhaṃ deyam,	གཙུག་ལག་ཁང་གཉིས་ཀ་ནས་ཕྱེད་ཕྱེད་སྦྱིན་པར་བྱ་སྟེ་།
 na ca punar bhikṣuṇā dvayor vihārayor upagantavyaṃ;	དགེ་སློང་གིས་གཙུག་ལག་ཁང་གཉིས་སུ་གནས་པར་དམ་མི་བཅའོ་༎
 upagacchati,	དམ་བཅའ་བར་བྱེད་ན་།
 sātisāro bhavati	འགལ་ཚབས་ཅན་དུ་འགྱུར་རོ་༎
 anyatamena gṛhapatinā dvau vihārau kāritau,	ཁྱིམ་བདག་ཅིག་གིས་གཙུག་ལག་ཁང་གཉིས་རྩིག་ཏུ་བཅུག་སྟེ་། གཅིག་ནི་།
 eka āraṇyakānāṃ,	དགོན་པ་པ་རྣམས་ཀྱི་ཡིན་ནོ་༎ གཅིག་ཤོས་ནི་།
 divtīyo grāmāntikānām;	གྲོང་མཐའ་པ་རྣམས་ཀྱི་ལན་ནོ་༎
 ācaritam tasya gṛhapter varṣoṣitasya bhikṣusaṃghasya ekaikaṃ bhikṣuṃ paṭenācchādayitum;	ཁྱིམ་བདག་དེའི་ཀུན་ཏུ་སྤྱོད་པ་ནི་། དབྱར་གནས་པའི་དགེ་སློང་གི་དགེ་འདུན་གྱི་དགེ་སློང་རེ་རེ་ལ་རས་ཡུག་ཆེན་རེ་རེ་བསྐོན་པ་ཡིན་པས་། དེ་རས་ཡུག་ཆེན་རྣམས་ཁྱེར་ཏེ་།
 sa paṭakān ādāya āraṇyakānāṃ vihāraṃ saṃprasthitaḥ; upanandena śrutam; āraṇyake vihāre lābho dīyate iti;	དགོན་པ་བ་རྣམས་ཀྱི་གཙུག་ལག་ཁང་དུ་སོང་བ་དང་། ཉེ་དགས་དགོན་པ་བ་རྣམས་ཀྱི་གཙུག་ལག་ཁང་དུ་རྙེད་པ་འབུལ་ལོ་༎
 tena nandasya saṃdiṣṭam;	ཞེས་ཐོས་ནས་དེས་དགའ་བོ་ལ་སླིང་པ་།
 yady atra lābho dīyate tad grahīṣyasi ity uktvā sa tvaramāṇaḥ āraṇyakaṃ vihāraṃ saṃprasthitaḥ;	གལ་ཏེ་འདིར་རྙེད་པ་འབུལ་ན་། སྐལ་བ་ནོས་ཤིག་ཅེས་སྨྲས་ནས་། དེ་རིངས་པ་རིངས་པར་དགོན་པ་བ་རྣམས་ཀྱི་གཙུག་ལག་ཁང་དུ་སོང་བ་དང་། ཁྱིམ་བདག་དེས་མཐོང་ནས་དེས་བསམ་པ་། འོ་ནི་།
 tena gṛhapatinā dṛṣṭaḥ; sa saṃlakṣayati: yādṛśo 'sya padoddhātaḥ;	གོམ་སྟངས་དང་སྦྱར་ན་།
 gato 'yam āraṇyakaṃ vihāram,	དགོན་པ་བའི་གཙུག་ལག་ཁང་དེར་སོང་གི་།
 kim atra prāptakālam,	ད་ཇི་ལྟར་བྱས་ན་རུང་སྙམ་པ་ལས་།
 ihaiva tāvat grāmāntikavihāre dadāmi;	རེ་ཞིག་གྲོང་མཐའ་བའི་གཙུག་ལག་ཁང་དུ་ཕུལ་ལ་།
 paścāt tatra dāsyāmi iti;	ཕྱིས་འདིར་དབུལ་ལོ་༎ སྙམ་༄༣༢༠བ་ནས་།
 sa pratinivartya paṭakāṃś cārayitum ārabdhaḥ;	དེ་ཕྱིར་ལོག་ནས་རས་ཡུག་པོ་ཆེ་བྲིམ་པར་བརྩམས་པ་ན་།
 nandena hastaḥ prasāritaḥ; gṛhapatinā paṭako dattaḥ; bhūyaḥ prasārayati;	དགའ་བོས་ལག་པ་བཟེད་པ་དང་། ཁྱིམ་བདག་དེས་རས་ཡུག་པོ་ཆེ་གཅིག་བྱིན་ནོ་༎
 gṛhapatiḥ kathayati:	ཡང་བཟེད་པ་དང་། ཁྱིམ་བདག་གིས་སྨྲས་པ་། འཕགས་པ་།
 ārya dattas te paṭakaḥ,	ཁྱོད་ལ་རས་ཡུག་པོ་ཆེ་ཕུལ་ལགས་ན་། ཅི་།
 kiṃ bhūyaḥ prasārayasi iti;	ཡང་བཞེད་དམ་།
 sa kathayati: (a 328a)	དེས་སྨྲས་པ་། ཁྱིམ་བདག་།
 gṛhapate upanandas tava vihāre varṣoṣitaḥ tasya santakaṃ prārthayāmi iti;	ཁྱོད་ཀྱི་གཙུག་ལག་ཁང་དུ་ཉེ་དགས་དབྱར་གནས་པས་དེའི་སྐལ་པ་ནོད་དོ་༎
 gṛhaptiḥ kathayati:	ཁྱིམ་བདག་གིས་སྨྲས་པ་། འཕགས་པ་།
 ḥāryaḥ svahastena bhagavata dānaṃ praśastam,	བཅོམ་ལྡན་འདས་ཀྱིས་རང་གི་ལག་ནས་སྦྱིན་པ་ལ་བསྔགས་པ་མཛད་པས་།
 svahastenaiva dāsyāmi iti;	རང་གི་ལག་ཁོ་ན་ནས་འབུལ་ལོ་༎
 sa lajjitas tūṣṇīm avasthitaḥ;	དེ་སྐྱེངས་ནས་ཅང་མི་སྨྲ་བར་འདུག་གོ་།
 upanandaḥ saṃlakṣayati:	ཉེ་དགས་བསམ་པ་།
 cirayaty asau gṛhapatiḥ, grāmāntikaṃ gamiṣyāmi iti viditvā grāmāntikavihāraṃ (śay-v 41) gataḥ nandaṃ pṛcchati;	ཁྱིམ་བདག་དེ་རིང་ཞིག་ཐོགས་ན་གྲོང་གི་མཐར་མ་སོང་གྲང་སྙམ་དུ་བསམ་ནས་། གྲོང་མཐའ་བའི་གཙུག་ལག་ཁང་དུ་སོང་ནས་དགའ་བོ་ལ་དྲིས་པ་། ཚེ་དང་ལྡན་པ་།
 ārya gṛhīto madīyaḥ paṭakaḥ?	བདག་གི་རས་ཡུག་པོ་ཆེ་མནོས་སམ་།
 tena yathāvṛttaṃ samākhyātam;	དེས་ཇི་ལྟར་གྱུར་པ་སྨྲས་སོ་༎
 gṛhapatir apy anyena pathā āraṇyakaṃ vihāram gatvā patākāṃś cārayitvā prakṛāntaḥ;	ཁྱིམ་བདག་གིས་ལམ་གཞན་ནས་དགོན་པ་བའི་གཙུག་ལག་ཁང་དུ་སོང་སྟེ་རས་ཡུག་པོ་ཆེ་བྲིམས་ནས་སོང་ངོ་༎ 
 ḥupanandaḥḥ punar āraṇyakaṃ vihāraṃ pradhāvitaḥ,	ཉེ་དགས་ཡང་སླར་དགོན་པ་བའི་གཙུག་ལག་ཁང་དུ་བརྒྱུགས་ན་།
 yāvat paṭakāś cāritāḥ; sa ubhayavihārayor apy atilobhena lābhāt paribhraṣṭaḥ;	ཇི་ཙམ་ན་རས་ཡུག་པོ་ཆེ་རྣམས་བྲིམས་ཟིན་པ་དང་། དེ་གཙུག་ལག་ཁང་གཉིས་ཀྱི་རྙེད་པ་ལ་ལྷག་པར་ཆགས་པ་ལས་རྙེད་པ་ལས་ཉམས་ནས་།
 sa śocati klāmyati paridevate	མྱ་ངན་བྱེད་ཅིང་ཡི་མུག་ནས་སྨྲེ་སྔགས་འདོན་ཏོ་༎ དགེ་སློང་རྣམས་ཐེ་ཚོམ་སྐྱེས་ནས་།
 bhikṣavaḥ saṃśayajātāḥ sarvaśaṃṣayacchettāraṃ buddhaṃ bhagavantaṃ papracchuḥ:	ཐེ་ཚོམ་ཐམས་ཅད་གཅོད་པ་། སངས་༄༣༢༡ཨ་༌༎ རྒྱས་བཅོམ་ལྡན་འདས་ལ་ཞུས་པ་། བཙུན་པ་།
 paśya bhadanta upananda atilobhena paṭakāt paribhraṣṭah;	ཉེ་དགའ་ལྷག་པར་ཆགས་པས་རས་ཡུག་པོ་ཆེ་ལས་ཉམས་པ་ལ་གཟིགས་།
 bhagavān āha:	བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ད་ལྟར་འབའ་ཞིག་ཏུ་མ་ཟད་ཀྱི་།
 na bhikṣava etarhi yathātīte 'py adhvany anena atilobhāt bhaktacchedaḥ kṛtaḥ; tac chrūyatām the story of the dog vhich was too greedy (being a previous birth of upananda)	ཇི་ལྟར་འདིས་འདས་པའི་དུས་ན་ཡང་ལྷག་པར་ཆགས་པས་ཟས་ཆད་པར་བྱས་པ་དེ་ཉོན་ཅིག་། དགེ་སློང་དག་།
 bhūtapūrvaṃ bhikṣavo nadyā ubhayakūle dvau vihārau,	སྔོན་བྱུང་བ༏་འབབ་ཆུའི་ངོས་གཉིས་ན་གཙུག་ལག་ཁང་གཉིས་ཤིག་ཡོད་དེ་།
 ekaḥ saṃghalābhikānām,	གཅིག་ན་ནི་། དགེ་འདུན་གྱི་རྙེད་པའོ་༎
 dvitīyo piṇḍapātikānām;	གཅིག་ཤོས་ན་ནི་། བསོད་སྙོམས་པ་རྣམས་ཀྱིའོ་༎
 yāvad anyatamaḥ kukkuraḥ gaṇḍīśabdapratisaṃvedī;	ཇི་ཙམ་ན་ཁྱི་གནདའིའི་སྒྲ་ཤེས་པ་ཞིག་ཡོད་དེ་།
 sa gaṇḍīśabdaṃ śrutvā saṃghalābhikānāṃ vihāraṃ gacchati;	དེ་གནདའིའི་སྒྲ་ཐོས་ནས་དགེ་འདུན་གྱི་རྙེད་པ་ཡོད་པའི་གཙུག་ལག་ཁང་དུ་སོང་ན་།
 tasya te bhikṣavaḥ pātraśeṣaṃ prayacchanti; sa taṃ paribhujya piṇḍapātikānāṃ vihāraṃ gacchati,	དེ་ལ་དགེ་སློང་ཁ་ཅིག་གིས་ལྷུང་བཟེད་ཀྱི་ལྷག་མ་བྱིན་པ་དང་། དེས་དེ་ཟོས་ནས་བསོད་སྙོམས་པ་རྣམས་ཀྱི་གཙུག་ལག་ཁང་དུ་སོང་སྟེ་།
 tatrāpi pātraśeṣaṃ bhuktvā yatheṣṭaṃ gacchati;	དེར་ཡང་ལྷུང་བཟེད་ཀྱི་ལྷག་མ་ཟོས་ནས་དགའ་མགུར་འགྲོའོ་༎
 yāvad apareṇa samayena piṇḍapātikānām aupapādukānāṃ lābhaḥ saṃpannaḥ; tais sānukālaṃ gaṇḍī dattā; sa gaṇḍīkukkuraḥ gaṇḍīśabdaṃ śrutvā nadīm uttartum ārabdhaḥ;	ཇི་ཙམ་དུས་གཞན་ཞིག་ན་བསོད་སྙོམས་པ་རྣམས་ལ་གློ་བུར་གྱི་རྙེད་པ་ཞིག་བྱུང་ནས་དེ་རྣམས་ཀྱིས་སྔར་གནདའི་བརྡུངས་པ་དང་། ཁྱི་དེས་གནདའིའི་སྒྲ་ཐོས་ནས་།
 madhyaṃ gatasyāsya saṃghalābhikānāṃ vihāre gaṇḍī dattā; sa bhagnotsāho pratinivartitum ārabdhaḥ;	ཆུ་བརྒལ་བར་བརྩམས་ཏེ་དེས་དབུས་སུ་ཕྱིན་པ་དང་། དགེ་འདུན་གྱི་རྙེད་པ་ཅན་གྱི་གཙུག་ལག་ཁང་གི་གནདའི་ཡང་བརྡུངས་ནས་དེ་སྤྲོ་བ་མེད་ནས་སླར་ལོག་པར་བརྩམས་པ་ལས་།
 srotasā dūram ūḍha ubhayaparibhraṣṭaḥ	དེ་ཆུའི་རྒྱུན་གྱིས་རིང་དུ་ཁྱེར་ནས་གཉིས་ཀ་ལས་ཉམས་པར་གྱུར་ཏོ་༎ ༄༣༢༡བ་དགེ་སློང་དག་།
 kiṃ manyadhve bhikṣavaḥ? yo 'sau gaṇḍīkukkuraḥ tena kālena tena samayena eṣa evāsāv upanandaḥ;	ཇི་སྙམ་དུ་སེམས་། དེའི་ཚེ་དེའི་དུས་ཀྱི་ཁྱི་གནདའིའི་སྒྲ་ཤེས་པ་གང་ཡིན་པ་དེ་ནི་། ཉེ་དགའ་འདི་ཉིད་ཡིན་ཏེ་།
 tadāpy ayam atilobhena ubhayaparibhraṣṭah; etarhy apy atilobhena ubhayaparibhraṣṭaḥ;	དེ་ན་ཡང་འདི་ལྷག་པར་ཆགས་པས་གཉིས་ཀ་ལས་ཉམས་པར་གྱུར་ཏོ༏་༏ད་ལྟར་ཡང་ལྷག་པར་ཆགས་པས་གཉིས་ཀ་ལས་ཉམས་པར་གྱུར་ཏོ་༎
 tasmāt tarhi bhikṣavo na bhikṣuṇā atilobhaḥ kartavyaḥ; karoti,	དགེ་སློང་དག་། དེ་ལྟ་བས་ན་། དགེ་སློང་གིས་ལྷག་པར་ཆགས་པར་མི་བྱའོ་༎ བྱེད་ན་།
 sātisāro bhavati (śay-v 42)	འགལ་ཚབས་ཅན་དུ་འགྱུར་རོ་༎
 uddānam	སྡོམ་ལ་།
 kalaho glānaparyāpti rātrikālaś ca kāśiṣu | vṛkṣasthaṇḍilaśādvalaṃ bhājakānāṃ ca saṃvṛtiḥ || precautions to take against quarrelsome monks	འཐབ་དང་ནད་པ་རྫོགས་པ་དང་༎ ནུབ་མོའི་དུས་དང་ཀ་ཤི་དང་༎ ཤིང་དང་གསིང་མ་འདུག་གནས་དང་༎ ཆ་རྣམས་དང་ནི་བསྒོ་བའོ་༎
 āyuṣmān upālir buddhaṃ bhagavantaṃ pṛcchati;	སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ་། འདི་ལྟར་དགེ་སློང་རྣམས་ཀྱིས་། དགེ་སློང་འཐབ་ཀྲོལ་བགྱིད་པ་། མཚང་འདྲུ་བར་བགྱིད་པ་། རྩོད་པར་བགྱིད་པ་། འགྱེད་པར་བགྱིད་པ་།
 yathāpitad bhikṣavaḥ śṛṇvanti bhikṣavaḥ āgacchanti kalahakārakā ḥbhaṇḍanakārakā vigrahakārakāḥ	རྩོད་པའི་གཞི་བགྱིད་པ་རྣམས་མཆི་ཞིང་།
 vivādakārakā ādhikaraṇikā te 'smāṃś codayiṣyanti smārayiṣyanti alajjitena vā vaitarikeṇa vā iti;	དེ་དག་ངོ་ཚ་མ་མཆིས་པས་མཐོ་འཚམ་པའི་སླད་དུ་བདག་ཅག་ལ་གླེང་བར་བགྱིད་། དྲན་པར་བགྱིད་དོ་༎
 taiḥ teṣāṃ kathaṃ pratipattavyam?	ཞེས་ཐོས་ན་། དེ་རྣམས་ཀྱིས་དེ་དག་ལ་ཇི་ལྟར་བསྒྲུབ་པར་བགྱི་། ཉེ་བར་འཁོར་།
 naivāsikair upāli bhikṣubhiḥ kalahakārikān bhikṣūn āgacchataḥ śrutvā trayaḥ śayanāsanoddeśakāḥ kartavyāḥ, ṣaṭ śayanāsanagrāhakāḥ;	དགེ་སློང་གཉུག་མར་གནས་པ་རྣམས་ཀྱིས་། དགེ་སློང་འཐབ་ཀྲོལ་བྱེད་པ་རྣམས་འོང་ངོ་༎ ཞེས་ཐོས་ན་གནས་མལ་བསྐོ་བ་གསུམ་དང་གནས་མལ་གཟུང་བ་དྲུག་བྱའོ་༎
 trayaḥ śayanāsanoddeśakāḥ katame?	གནས་མལ་བསྐོ་བ་གསུམ་གང་ཞེ་ན་།
 haimantiko graiṣmiko vārṣakaś ca;	དགུན་གྱི་དང་། དཔྱིད་ཀྱི་དང་། དབྱར་གྱིའོ་༎
 ṣaṭ śayanāsanagrāhakāḥ katame?	གནས་མལ་གཟུང་བ་དྲུག་གང་ཞེ་ན་། གཙུག་༄༣༢༢ཨ་༌༎
 sarvo vihāra uddeṣṭavyaḥ sarvo vihārasāmantakaḥ ḥsarvaḥ parigaṇaḥḥ sarvaḥ parigaṇasāmantakaḥ sarva ārāma sarva ārāmasāmantakaḥ:	ལག་ཁང་ཐམས་ཅད་དང་། གཙུག་ལག་ཁང་གི་ཉེ་འཁོར་ཐམས་ཅད་དང་། ཁང་ཕྲན་ཐམས་ཅད་དང་། ཁང་ཕྲན་གྱི་ཉེ་འཁོར་ཐམས་ཅད་དང་། ཀུན་དགའི་ར་བ་ཐམས་ཅད་དང་། ཀུན་དགའི་ར་བའི་ཉེ་འཁོར་ཐམས་ཅད་བསྐོ་བར་བྱའོ་༎
 yadi kathayati vihāram uddiśata iti vaktavyam uddiṣṭo 'yam,	གལ་ཏེ་གཙུག་ལག་སྐོས་ཤིག་། ཅེས་ཟེར་ན་།
 vihārasāmantakam uddiśata eṣo 'py udddiṣṭaḥ,	འདི་བསྐོས་ཟིན་ཏོ་༎ ཞེས་བརྗོད་པར་བྱ་ཞིང་། གཙུག་ལག་ཁང་གི་ཉེ་འཁོར་སྐོས་ཤིག་ཅེ་ན་། འདི་ཡང་བསྐོས་ཟིན་ཏོ་༎ ཁང་ཕྲན་སྐོས་ཤིག་ཅེ་ན་།
 parigaṇam uddiśata eṣo (a 328b)	འདི་ཡང་བསྐོས་ཟིན་ཏོ་༎ ཁང་ཕྲན་གྱི་ཉེ་འཁོར་སྐོས་ཤིག་ཅེ་ན་།
 'py uddiṣṭaḥ parigaṇasāmantakam uddiśata eṣo 'py uddiṣṭaḥ,	འདི་ཡང་བསྐོས་ཟིན་ཏོ་༎ ཀུན་དགའི་ར་བ་སྐོས་ཤིག་ཅེ་ན་།
 ārāmam uddiśata eṣo 'py uddiṣṭaḥ,	འདི་ཡང་བསྐོས་ཟིན་ཏོ་༎ ཀུན་དགའི་ར་བའི་ཉེ་འཁོར་སྐོས་ཤིག་ཅེ་ན་།
 ārāmasāmantakam uddiśata eṣo 'py uddiṣṭaḥ;	འདི་ཡང་བསྐོས་ཟིན་ཏོ་༎ ཞེས་བརྗོད་པར་བྱའོ་༎
 te alayanā apratiṣṭhitāḥ kaṃcid doṣaṃ janayiṣyanti; tataḥ paścād gatavegaiḥ gatapratyarthikaiḥ gatapratyamitraiḥ yathāvṛddhikayā (śay-v 43)	དེ་རྣམས་གནས་མེད་དེ་མི་གནས་ན་། གང་ལ་ཉེས་པ་སྐྱེད་པར་འགྱུར་། དེ་ནས་བསྔོ་བ་རྣམས་མེད་། ཕྱིར་རྒོལ་བ་རྣམས་མེད་། མི་མཛའ་བ་རྣམས་མེད་ནས་།
 śayanāsanam uddeṣṭavyam;	དེའི་འོག་ཏུ་རྒན་རིམ་ཇི་ལྟ་བ་བཞིན་དུ་གནས་མལ་བསྐོ་བར་བྱའོ་༎
 uktaṃ bhagavatā: yathāvṛddhikayā śayanāsanam uddeṣṭavyam iti the care of the sick monks and upananda's mischief again	བཅོམ་ལྡན་འདས་ཀྱིས་རྒན་རིམ་ཇི་ལྟ་བ་བཞིན་དུ་གནས་མལ་བསྐོ་བར་བྱའོ་༎
 yāvad eko bhikṣur glānaḥ; tasya vṛddhataraka bhikṣur agataḥ;	ཞེས་གསུངས་པ་དང་། ཇི་ཙམ་ན་དགེ་སློང་ནད་པ་གཅིག་ཅིག་ཡོད་པ་དེ་བས་ཆེས་རྒན་པའི་དགེ་སློང་ཞིག་འོངས་ནས་། 
 yathāvṛddhikayā tatsantakaṃ layanam uddiṣṭam; sa sarvanavakiaḥ;	རྒན་རིམ་ཇི་ལྟ་བ་བཞིན་དུ་དེའི་གནས་ཁང་བསྐོས་ཏེ་། དེ་ནི་ཐམས་ཅད་པས་གཞོན་པས་དེའི་གནས་ཁང་གཞན་ནི་།
 tasyānyalayanaṃ na prāpadyate;	༄༣༢༢བ་མ་ཐོབ་བོ་༎
 sa tena bhikṣuṇābhihitaḥ;	དགེ་སློང་དེས་དེ་ལ་སྨྲས་པ་། ཚེ་དང་ལྡན་པ་།
 āyuṣman mamaital layanam uddiṣṭam, nirgaccha iti;	གནས་ཁང་འདི་ཁོ་བོའི་ཡིན་པར་བསྐོས་ཀྱི་བྱུང་ཞིག་།
 sa kathayati: glāno 'ham,	དེས་སྨྲས་པ་།
 yāvat svastībhavāmi;	བདག་བྲོ་འཚལ་བས་ནམ་སོས་པ་ནའོ་༎
 niṣṭhur asau bhikṣuḥ; sa tena puṣkariṇyāṃ niṣkāsya sthāpitaḥ;	དགེ་སློང་དེ་གཏུམ་པོ་ཞིག་པས་དེས་ཕྱུང་ནས་། གང་དགར་བཞག་གོ་།
 yāvad brāhmaṇagṛhapatayo vihāram āgatāḥ; draṣṭukāmais tair asau bhikṣur dṛṣṭaḥ; te kathayanti:	ཇི་ཙམ་ན་བྲམ་ཟེ་དང་ཁྱིམ་བདག་གཙུག་ལག་ཁང་ལྟ་བར་འདོད་པ་ལྷགས་པ་དེ་རྣམས་ཀྱིས་། དགེ་སློང་དེ་མཐོང་ནས་དེ་རྣམས་ཀྱིས་སྨྲས་པ་། འཕགས་པ་དག་། ཅི་།
 āryā kim ayaṃ bhikṣuḥ kālagataḥ?	དགེ་སློང་འདི་གུམ་ལགས་སམ་།
 bhadramukhā,	བཞིན་བཟང་དག་།
 nāyam kālagataḥ;	འདི་ཤི་བ་ནི་། མ་ཡིན་ནོ་༎
 atha kasmād atra sthāpitaḥ?	འོ་ན་ཅིའི་ཕྱིར་འདིར་བཞག་།
 asya vṛddhatarako bhjikṣur āgataḥ,	འདི་བས་ཆེས་རྒན་པའི་དགེ་སློང་ཞིག་འོངས་ནས་།
 etatsantakaṃ layanaṃ tasyoddiṣṭam; tenāyaṃ niṣkāsyeha sthāpitaḥ;	འདིའི་གནས་ཁང་དེ་དེའི་ཡིན་པར་བསྐོས་པ་དང་། དེས་འདི་ཕྱུང་ནས་འདིར་བཞག་གོ་།
 āryā vayam āgārikāḥ santo 'nurakṣaṇayā glānagṛhān ḥnaḥ niṣkāsayāmaḥ,	འཕགས་པ་དག་། བདག་ཅག་ཁྱིམ་པ་ལགས་ཀྱང་ནད་པ་རྗེས་སུ་བསྲུང་བའི་ཕྱིར་ཁྱིམ་ནས་མི་འབྱིན་ན་།
 yūyaṃ pravrajitāḥ,	ཁྱེད་ཅག་རབ་ཏུ་བྱུང་ལ་།
 kāruṇikaś ca yuṣmākaṃ śāstā,	སྟོན་པ་ཡང་ཐུགས་རྗེ་ཅན་ཡིན་ན་།
 tat kathaṃ glānaṃ niṣkāsayatha? te 'vadhyāyanti kṣipanti vivācayanti;	དེ་ཇི་ལྟར་ནད་པ་ཕྱིར་འབྱིན་པར་བྱེད་ཅེས་དེ་རྣམས་སྨོད་པར་བྱེད་། གཞོགས་འཕྱས་བྱེད་། ཁ་ཟེར་བར་བྱེད་པའི་སྐབས་དེ་།
 etat prakaraṇaṃ bhikṣavo bhagavata ārocayanti; asyām utpattau bhagavān āha:	དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བྱུང་བ་འདི་ལ་བཅོམ་ལྡན་འདས་ཀྱིས་བཀའ་སྩལ་པ་།
 tasmāt tarhi bhikṣavo glānasya bhikṣor vastuparihāro dātavyaḥ iti;	དགེ་སློང་དག་། དེ་ལྟ་བས་ན་། དགེ་སློང་ནད་པ་ལ་གཞི་སྤང་བ་སྦྱིན་པར་བྱའོ་༎
 uktaṃ bhagavatā: glānasya bhikṣor vastuparihāro deyaḥ iti	བཅོམ་ལྡན་འདས་ཀྱིས་དགེ་སློང་ནད་པ་ལ་གཞི་སྤང་བ་སྦྱིན་པར་བྱའོ་༎
 āyuṣman upananda hum iti kṛtvā tūṣṇīm avasthitaḥ;	ཞེས་གསུངས་པ་དང་། ཚེ་དང་ལྡན་པ་ཉེ་དགས་འཇལ་ཏོ་༎ ཞེས་བྱས་ནས་ཅང་མི་སྨྲ་བར་འདུག་གོ་། ཇི་ཙམ་ན་༄༣༢༣ཨ་༌༎
 yāvad ṣaḍbhir saptabhir vā divasaiḥ śayanāsanam uddekṣyati iti pāde vraṇapaṭṭakaṃ baddhvāvasthitaḥ;	ཞག་དྲུག་གམ་། བདུན་ན་གནས་མལ་འགྱེད་པར་འགྱུར་བ་ན་། རྐང་པ་རྨ་བྱུང་བ་ལྟར་བྱས་ཏེ་གོས་ཀྱིས་དཀྲིས་ནས་འདུག་པ་དང་། གནས་ཁང་འགྱེད་པའི་དགེ་སློང་རྣམས་ཀྱིས་ནད་པ་ཡིན་ནོ་༎
 śayanāsanoddeśakair bhikṣubhir glāna iti kṛtvā tatsantakaṃ layanaṃ uddiṣṭam;	སྙམ་ནས་དེའི་གནས་མལ་བསྐོས་སོ་༎
 sa uddiṣṭeṣu śayanāsaneṣu vraṇapaṭṭakaṃ muktvāvasthitaḥ;	དེ་གནས་མལ་བསྐོས་ཟིན་ནས་རྨའི་ག-ཡོགས་མ་བོར་ཏེ་འདུག་གོ་།
 tatas sa glānāvalokakair bhikṣubhir pṛṣṭaḥ kiṃ sthavirasya pādaḥ svasthībhūtaḥ iti;	ནད་པ་ལྟ་བའི་དགེ་སློང་རྣམས་ཀྱིས་དེ་ལ་དྲིས་པ་། ཅི་། གནས་བརྟན་ཞབས་སྙུན་སོས་སམ་།
 sa kathayati:	དེ་སྨྲས་པ་།
 nānūktaṃ bhagavatā sarvasaṃskārā anityā iti;	བཅོམ་ལྡན་འདས་ཀྱིས་འདུ་བྱེད་ཐམས་ཅད་ནི་། མི་རྟག་པའོ་༎ ཞེས་བཀའ་མ་སྩལ་ཏམ་།
 tat kiṃ mama (śay-v 44)	ཅི་།
 vyādhir nityo bhaviṣyati?	ཁོ་བོའི་ནད་རྟག་པར་གྱུར་ཏམ་།
 te kathayanti:	དེ་རྣམས་ཀྱིས་སྨྲས་པ་།
 śīghraṃ sthavira svasthībhūtaḥ,	གནས་བརྟན་མྱུར་དུ་སོས་པར་གྱུར་པ་།
 ha kalpaglānaḥ iti;	ན་བར་སྒྱུ་ནི་། མ་བཏབ་གྲང་།
 sa kathayati:	དེས་སྨྲས་པ་།
 kim icchatha māṃ jīrṇalayane prakṣeptum iti;	ཁོ་བོ་གནས་ཁང་སྒོ་དྲུང་དུ་གཞག་པར་འདོད་དམ་ཅི་།
 alpāthā bhikṣavo 'vadhyāyanti kṣipanti vivācayanti:	དགེ་སློང་དོན་ཉུང་བ་རྣམས་སྨོད་པར་བྱེད་། གཞོགས་འཕྱས་བྱེད་། ཁ་ཟེར་བར་བྱེད་དེ་།
 katham idānīṃ bhikṣava aglānā eva vastuparihāraṃ svīkurvanti?	དེ་ལྟར་དགེ་སློང་དག་མི་ན་བཞིན་དུ་གནས་ཁང་སྤང་པ་རང་གིས་བྱེད་པ་ཅིའི་ཐ་ཚིག་ཅེས་པའི་སྐབས་དེ་།
 etat prakaraṇam bhikṣavo bhagavata ārocayanti; asyām utpattau bhagavān āha:	དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བྱུང་བ་འདི་ལ་བཅོམ་ལྡན་འདས་ཀྱིས་བཀའ་སྩལ་པ་།
 tasmāt tarhi bhikṣavo kalpaglānasya vastuparihāro 'deyaḥ,	དགེ་སློང་དག་། དེ་ལྟ་བས་ན་སྒྱུ་འདེབས་པའི་ནད་པ་ལ་གཞི་སྤང་བ་སྦྱིན་པར་མི་བྱ་ཞིང་།
 nāpi tena svīkartavyaḥ,	དེས་རང་གིར་ཡང་མི་བྱའོ་༎
 karoti,	རང་གིར་བྱེད་ན་།
 sātisāro bhavati the various blessings of the men who master the vinaya: the six pentads	འགལ་ཚབས་ཅན་དུ་འགྱུར་རོ་༎
 pañcikānāṃ piṇḍoddānam	ལྔ་ཚན་རྣམས་ཀྱིས་བསྡུས་པའི་སྡོམ་ནི་།
 puraḥkṛtaś ca svaṃ śīlam asaṃsaktam athāpica |	མདུན་དུ་༄༣༢༣བ་བདར་དང་རང་ཁྲིམས་དང་༎ མ་ཆགས་པ་དང་དེ་བཞིན་དུ་༎
 ālokajātā utpattir āntarāyikam eva ca ||	སྣང་བ་སྐྱེས་དང་བྱུང་བ་དང་༎ བར་དུ་གཅོད་དང་དེ་བཞིན་དུ་༎
 āpattiḥ paścimaṃ kṛtvā piṇḍoddānasamuddhṛtam |	ཕྱི་མར་བྱས་པ་ལྟུང་བ་སྟེ་༎ བསྡུས་པའི་སྡོམ་དུ་བསྡུས་པ་ཡིན་༎
 antaroddānam	བར་སྡོམ་ནི་།
 puraḥkṛtyam aparaṃ ca cābhyantaraṃ ca pareṣām |	མདུན་དུ་བྱ་དང་གཞན་དང་ཡང་༎ ནད་དང་གཞན་རྣམས་དག་དང་ནི་༎
 bahujanahitāya kṛtvā prathamā bhavati pañcikā ||	སེམས་ཅན་མང་པོ་ཕན་བྱ་བ་༎ ལྔ་ཚན་དག་ནི་དང་པོ་ཡིན་༎
 bhagavatā sūtraṃ (a 329a) mātṛkā ca devamanuṣyeṣu pratiṣṭhāpite,	བཅོམ་ལྡན་འདས་ཀྱིས་ལྷ་དང་མི་རྣམས་ལ་མདོ་སྡེ་དང་མ་མོ་བཞག་གོ་།
 sūtraṃ nāgeṣu;	ཀླུ་རྣམས་ལ་ནི་། མདོ་སྡེའོ་༎ འདུལ་བ་ནི་། ཟབ་པ་།
 vinayas tu ḥgambhīroḥ gambhīrāvabhāso durdṛśo duravabodho bahusaṃdhir lokākṣarapratisaṃyuktaḥ;	ཟབ་པར་སྣང་བ་། མཐོང་བར་དཀའ་བ་། ཁོང་དུ་ཆུད་པར་དཀའ་བ་། དགོངས་པ་མང་བ་། འཇིག་རྟེན་གྱི་སྤྱོད་པ་དང་མཐུན་པ་ཡིན་ན་།
 bhikṣavo vinayaṃ gambhīratvāt bahusaṃdhikatvāt lokākṣarapratisaṃyuktatvāc ca notsahante paṭhitum;	དགེ་སློང་རྣམས་ཀྱིས་འདུལ་བ་ཟབ་པ་ཉིད་དང་། དགོངས་པ་མང་བ་ཉིད་དང་། འཇིག་རྟེན་གྱི་སྤྱོད་པ་དང་མཐུན་པ་ཉིད་ཡིན་པས་། འདོན་པར་མི་སྤྲོའོ་༎ འདི་ནི་།
 dharmatā caiṣā yenāṅgena śāsanaṃ parihīyate tasya buddhā bhagavanto 'tyarthaṃ varṇam bhāṣante;	ཆོས་ཉིད་ཡིན་ཏེ་། སངས་རྒྱས་བཅོམ་ལྡན་འདས་རྣམས་ནི་། བསྟན་པའི་ཡན་ལག་གང་ཞིག་ཡོངས་སུ་ཉམས་པ་དེའི་བསྔགས་པ་ལྷག་པར་རྗོད་པར་མཛད་པ་ཡིན་པས་། 
 tatra bhagavān bhikṣūn āmantrayate sma;	དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་། དགེ་སློང་དག་།
 pañca me bhikṣavo ānuśaṃsā vinayadharapudgale;	ངའི་འདུལ་བ་འཛིན་པའི་གང་ཟག་ལ་ཕན་ཡོན་ལྔ་ཡོད་དེ་།
 katame pañca?	ལྔ་གང་ཞེ་ན་།
 puraskṛto bhavati catasṛṇāṃ parṣadām: (śay-v 45) aparāpratibaddhāsya bhavaty avavādānuśāsanī;	འཁོར་བཞིས་མདུན་དུ་བདར་བ་ཡིན༏་གདམས་ངག་དང་རྗེས་སུ་བསྟན་པ་གཞན་ལ་རག་མ་ལས་པ་ཡིན་། 
 atītānāgatapratyutpannānāṃ samyaksaṃbuddhānām abhyantarakośadharo bhavati;	འདས་པ་དང་། མ་འོངས་པ་དང་། ད་ལྟར་བྱུང་བའི་ཡང་དག་པར་རྫོགས་པའི་སངས་རྒྱས་རྣམས་ཀྱི་ནང་གི་༄༣༢༤ཨ་༌༎ མཛོད་སྲུང་བ་ཡིན་།
 pareṣāṃ śramaṇabrāhmaṇānām mūrdhānaṃ āsādya tiṣṭhati;	དགེ་སྦྱོང་དང་བྲམ་ཟེ་གཞན་རྣམས་ཀྱི་སྤྱི་བོ་ལ་འདུག་པ་ཡིན་།
 bahujanahitāya bahujanasukhāya ca pratipanno bhavati saddharmasthitaye	དམ་པའི་ཆོས་གནས་པར་བྱ་བའི་ཕྱིར་དང་། བསླབ་པའི་ཆེད་ཀྱི་ཕྱིར་སྐྱེ་བོ་མང་པོ་ལ་ཕན་པ་དང་། སྐྱེ་བོ་མང་པོ་ལ་བདེ་བར་ཞུགས་པ་ཡིན་ནོ་༎
 antaroddānam	བར་སྡོམ་ནི་།
 svaśīlam abhigamanaṃ kaukṛtyaṃ viśāradaś ca |	བདག་ཉིད་ཁྲིམས་ལྡན་མངོན་པར་བསུ་༎ འགྱོད་པ་དང་ནི་བག་ཚ་མེད་༎
 saha dharmeṇa kṛtvā dvitīyā bhavati pañcikā ||	ཆོས་དང་མཐུན་པས་བྱེད་པ་སྟེ༏་༏ལྔ་ཚན་གཉིས་པ་ཡིན་པར་བཤད་༎ གཞན་ཡང་།
 apre pañcānuśaṃsā vinayadhare pudgale;	འདུལ་བ་འཛིན་པའི་གང་ཟག་ལ་ཕན་ཡོན་ལྔ་ཡོད་དེ་།
 ḥkatame pañca?	ལྔ་གང་ཞེ་ན་།
 ḥ svo 'sya śīlaskandhaḥ sugupto bhavati sugopitaḥ;	འདིའི་རང་གི་ཚུལ་ཁྲིམས་ཀྱི་ཕུང་བོས་ལེགས་པར་བསྲུངས་ཤིང་ལེགས་པར་སྦས་པ་ཡིན་།
 abhigamanīyo bhavati catasṛṇāṃ parṣadām;	འཁོར་བཞིས་མངོན་སུམ་དུ་བསུ་བར་བྱ་བ་ཡིན་།
 kaukṛtyaprasṛtānāṃ pudgalānāṃ pratiśaraṇabhūto bhavati;	གང་ཟག་འགྱོད་པ་སྐྱེས་པ་རྣམས་ཀྱི་སྟོན་པར་གྱུར་པ་ཡིན་།
 viśāradḥ saṃghamadhye viharati;	དགེ་འདུན་གྱི་ནང་ན་བག་ཚ་བ་མེད་པས་གནས་པ་ཡིན་།
 pratyarthinaḥ svasaddharme gṛhṇāti	ཆོས་དང་མཐུན་པས་ཕྱིར་རྒོལ་བ་ཚར་གཅོད་པ་ཡིན་ནོ་༎
 antaroddānam	བར་སྡོམ་ནི་།
 asaṃsaktam arthaniścayaḥ śikṣāpadāny athāpi |	མ་འདྲེས་དོན་དང་ངེས་པ་དང་༎ བསླབ་པ་ཡི་ནི་གཞི་དག་དང་༎ སྣང་བ་དག་ནི་གཉིས་པོ་ཉིད་༎
 cāstv ālokadvayaṃ caiva tṛtīyā bhavati pañcikā ||	ལྔ་ཚན་དག་ནི་གསུམ་པ་ཡིན་༎ གཞན་ཡང་།
 apare pañcānuśaṃsā vinayadhare pudgale;	གང་ཟག་འདུལ་བ་འཛིན་པ་ལ་ཕན་ཡོན་ལྔ་ཡོད་དེ་།
 katame pañca?	ལྔ་གང་ཞེ་ན་།
 asaṃsaktam artham uddharati;	དོན་མ་འདྲེས་པར་བསྲེལ་བ་ཡིན་།
 suviniścito bhavati arthaviniścaye;	དོན་རྣམ་པར་གཏན་ལ་དབབ་པར་བྱ་བ་ལ་ཤིན་ཏུ་ངེས་པ་ཡིན་།
 śikṣāpadāny asya sugṛhītāni bhavanti;	དེའི་བསླབ་པའི་གཞི་རྣམས་ལེགས་པར་བཟུང་བ་ཡིན་།
 ālokajātena cetasā bahulaṃ viharati;	སེམས་ཀྱི་སྣང་བ་སྐྱེས་པས་མང་དུ་གནས་པ་ཡིན་།
 paścimāyā janatāyā ālokaṃ karoti	སྐྱེ་བོ་ཕྱི་མ་རྣམས་ཀྱི་༄༣༢༤བ་སྣང་བ་བྱེད་པ་ཡིན་།
 uddānam	སྡོམ་ནི་།
 ālokābhāsaprabhāsaś ca alpotsuko 'śūnyakena ca |	སྣང་བ་གསལ་བ་འོད་དང་ནི་༎ སེམས་ལས་ཆུང་དང་མི་སྟོང་པའོ་༎ གཞན་ཡང་།
 apare pañcānuśaṃsā vinayadhare pudgale;	གང་ཟག་འདུལ་བ་འཛིན་པ་ལ་ཕན་ཡོན་ལྔ་ཡོད་དེ་།
 katame pañca? ālokajātā (śay-v 46)	ལྔ་གང་ཞེ་ན་།
 me dik khyāti avabhāsajātā prabhāsajātā, alpotsuko 'haṃ tasyāṃ diśi viharāmi, aśūnyā ca me dik khyāti yasyāṃ diśi vinayadharaḥ pudgalaḥ prativasati	ཕྱོགས་གང་ན་གང་ཟག་འདུལ་བ་འཛིན་པ་གནས་པའི་ཕྱོགས་དེ་ངས་སྣང་བ་སྐྱེས་པ་དང་། གསལ་བ་སྐྱེས་པ་དང་། འོད་སྐྱེས་པར་མཐོང་། ཕྱོགས་དེར་ང་ཐུགས་ཁྲལ་ཆུང་ངུར་གནས་། ཕྱོགས་དེ་ངས་སྟོང་པ་མ་ཡིན་པར་མཐོང་ངོ་༎
 ḥuddānam	སྡོམ་ནི་།
 utpattir atha prajñaptir anuprajñaptir eva ca |	བྱུང་དང་དེ་ནས་བཅས་པ་དང་༎ རྗེས་སུ་བཅས་དང་དེ་བཞིན་དུ་༎ བཀག་དང་རྗེས་སུ་གནང་བ་ནི་༎
 pratikṣepo 'bhyanujñā ca saiva pañcamā pañcikā ||ḥ	ལྔ་ཚན་ལྔ་པར་བྱས་པའོ་༎ གཞན་ཡང་།
 apare pañcānuśaṃsā vinayadhare pudgale;	གང་ཟག་འདུལ་བ་འཛིན་པ་ལ་ཕན་ཡོན་ལྔ་ཡོད་དེ་།
 kathame pañca?	ལྔ་གང་ཞེ་ན་།
 uptattiṃ jānāti,	བྱུང་བ་ཤེས་།
 prajñaptim ḥjānātiḥ,	བཅས་པ་ཤེས་།
 anuprajñaptiṃ jānāti,	རྗེས་སུ་བཅས་པ་ཤེས་།
 pratikṣepaṃ jānāti,	བཀག་པ་ཤེས་།
 abhyanujñāṃ jānāti	རྗེས་སུ་གནང་བ་ཤེས་པ་ཡིན་ནོ་༎
 ḥuddānamḥ ||||||||||||||||||||||||||||||||||| |||||||||||||||||||||||||||||||||||	སྡོམ་ནི་། བར་ཆད་བར་ཆད་མ་ཡིན་དང་༎ གདམས་ངག་དང་ནི་རྗེས་བསྟན་དང་༎ སློབ་མའི་མཐུ་ནི་ཡོད་པ་སྟེ་། ལྔ་ཚན་དྲུག་པ་དག་ཏུ་བཤད་༎ གཞན་ཡང་།
 apare pañcānuśaṃsā vinayadhare pudgale;	གང་ཟག་འདུལ་བ་འཛིན་པ་ལ་ཕན་ཡོན་ལྔ་ཡོད་དེ་།
 katame pañca?	ལྔ་གང་ཞེ་ན་།
 antarāyikaṃ jānāti,	བར་དུ་གཅོད་པ་རྣམས་ཤེས་།
 anantarāyikāṃ jānāti,	བར་དུ་གཅོད་པ་མ་ཡིན་པ་རྣམས་ཤེས་། འདོམས་པར་བྱེད་།
 avavadati,	རྗེས་སུ་སྟོན་པར་བྱེད་།
 anuśāsti; pratibalo bhavati sārdhaṃvihāryantevāsikānāṃ niśrayaṃ grāhayitum	ལྷན་ཅིག་གནས་པ་དང་ཉེ་གནས་རྣམས་ཀྱི་གནས་འཆར་འཇུག་ནུས་སོ་༎
 ḥuddānamḥ |||||||||||||||||||||||||||||||||| ||||||||||||||||||||||||||||||||||	སྡོམ་ནི་། ལྟུང་བ་དང་ནི་ལྟུང་བ་མིན་༎ ལྕི་དང་ཡང་དང་དེ་བཞིན་དུ་༎ སོ་སོར་ཐར་པ་རྒྱས་པར་ཡང་༎ གདོན་པ་དག་ནི་ལྔ་༄༣༢༥ཨ་༌༎ ཚན་ཡིན་༎ གཞན་ཡང་།
 apare pañcānuśaṃsā vianayadhare pudgale;	གང་ཟག་འདུལ་བ་འཛིན་པ་ལ་ཕན་ཡོན་ལྔ་ཡོད་དེ་།
 katame pañca?	ལྔ་གང་ཞེ་ན་།
 āpattiṃ jānāti,	ལྟུང་བ་བྱུང་བ་ཤེས་།
 anāpattiṃ jānāti,	ལྟུང་བ་མ་བྱུང་བ་ཤེས་།
 gurvīṃ jānāti,	ལྕི་བ་ཤེས་།
 prātimokṣasūtroddeśo 'sya vistareṇoddiṣṭo bhavati (śay-v 47) upālin is the foremost amidst them who master and know the vinaya| the teaching of the vinaya	ཡང་བ་ཤེས་ཤིང་། དེ་སོ་སོར་ཐར་པའི་མདོ་གདོན་པ་ལ་རྒྱས་པར་ཞུགས་པ་ཡིན་ནོ་༎
 bhagavatā vinayasya varṇo bhāṣita iti sthavirasthavirā bhikṣavaḥ sotsāhā vinayaṃ paṭhitum ārahdhāḥ;	བཅོམ་ལྡན་འདས་ཀྱིས་འདུལ་བའི་བསྔགས་པ་གསུངས་པ་དང་། དགེ་སློང་གནས་བརྟན་གནས་བརྟན་རྣམས་། སྤྲོ་བ་དང་བཅས་པས་འདུལ་བ་གདོན་པར་བརྩམས་སོ་༎
 tena khalu samayenāyuṣmān upālī agro 'bhūd vinayanidānasamutpattikuśalānām; sthavirasthavirā bhikṣavo vinayaṃ paryavāpnuvanti iti satkṛtyoddeṣṭum ārabdhaḥ;	དེའི་ཚེ་ཚེ་དང་ལྡན་པ་ཉེ་བར་འཁོར་འདུལ་བའི་གླེང་གཞི་དང་བྱུང་བ་ལ་མཁས་པ་རྣམས་ཀྱི་མཆོག་ཏུ་གྱུར་ནས་དགེ་སློང་གནས་བརྟན་གནས་བརྟན་རྣམས་འདུལ་བ་ཀུན་ཆུབ་པར་བྱེད་པར་འགྱུར་རོ་༎ སྙམ་སྟེ་། གུས་པས་བསྟན་པར་བརྩམས་པས་། དེ་ལུས་སྐྱ་བོ་སེང་སེང་པོར་གྱུར་ཅིང་།
 sa utpāṇḍuko jātaḥ kṛśālako durbalako mlāno prāptakāyaḥ; jānakā pṛcchakā (a 329b)	རིད་པ་དང་། ཉམ་ཆུང་བ་དང་། ན་བས་ཉམ་དམས་པར་གྱུར་ཏོ་༎
 buddhā bhagavantaḥ, jānantaḥ pṛcchanti,	སངས་རྒྱས་བཅོམ་ལྡན་འདས་རྣམས་ནི་། མཁྱེན་བཞིན་དུ་རྨེད་པར་མཛད་པ་སྟེ་། མཁྱེན་བཞིན་དུ་རྨེད་ཀྱི་།
 ajānanto na pṛcchanti,	མི་མཁྱེན་པར་མི་རྨེད་།
 kāle pṛcchanti,	དུས་སུ་རྨེད་ཀྱི་།
 kālātikrāntaṃ na pṛcchanti,	དུས་ལས་ཡོལ་བར་མི་རྨེད་།
 arthopasaṃhitaṃ pṛcchanti,	དོན་དང་ལྡན་པར་རྨེད་ཀྱི་།
 anarthopasaṃhitaṃ na pṛcchanti; setusamudghāto buddhānām bhagavatām anarthopasaṃhitāyāṃ pṛcchāyām;	དོན་དང་མི་ལྡན་པར་མི་རྨེད་པ་སྟེ་། སངས་རྒྱས་བཅོམ་ལྡན་འདས་རྣམས་ནི་། དོན་དང་ལྡན་པ་མ་ཡིན་པ་རྨེད་པ་ལ་ཆུ་ལོན་གྱིས་བཟློག་པར་མཛད་པ་ཡིན་ནོ་༎
 tatra kālajñā buddhā bhagavanta arthopasaṃhitāyāṃ pṛccchāyām;	དེ་ལ་སངས་རྒྱས་བཅོམ་ལྡན་འདས་རྣམས་དོན་དང་ལྡན་པར་རྨེད་པ་ལ་དུས་མཁྱེན་པས་།
 pṛcchati buddho bhagavān āyuṣmantam ānandaṃ:	སངས་རྒྱས་བཅོམ་ལྡན་༄༣༢༥བ་འདས་ཀྱིས་ཆེ་དང་ལྡན་པ་ཀུན་དགའ་བོ་ལ་སྨྲས་པ་། ཀུན་དགའ་བོ་།
 kasmād ānanda upālī bhikṣur utpāṇḍūtpāṇḍukaḥ kṛśālako durbalako mlāno prāptakāya iti;	ཅིའི་ཕྱིར་དགེ་སློང་ཉེ་བར་འཁོར་ལུས་སྐྱ་བོ་སེང་སེང་བོར་གྱུར་ཅིང་། རིད་པ་དང་། ཉམ་ཆུང་བ་དང་། ན་བས་ཉམ་དམས་པར་གྱུར་།
 sa kathayati:	དེས་གསོལ་པ་།
 bhagavatā vinayasya varṇo bhāṣitaḥ yat kṛtvā sthavirasthavirā bhikṣavaḥ sotsāhā vinayaṃ paṭhitum ārabdhāḥ;	བཅོམ་ལྡན་འདས་ཀྱིས་འདུལ་བའི་བསྔགས་པ་གསུངས་པ་། དགེ་སློང་གནས་བརྟན་གནས་བརྟན་རྣམས་ཀྱིས་དེ་ཐོས་ནས་སྤྲོ་བ་དང་བཅས་པས་འདུལ་བ་གདོན་པར་བརྩམས་པ་དང་། ཚེ་དང་ལྡན་པ་ཉེ་བར་འཁོར་གྱིས་།
 āyuṣmān upālī sthavirasthavirā bhikṣavaḥ sagauravā vinayam paryavāpnuvanti iti satkṛtyoddeṣṭum ārabdhaḥ;	དགེ་སློང་གནས་བརྟན་གནས་བརྟན་རྣམས་འདུལ་བ་ཀུན་ཆུབ་པར་འགྱུར་རོ་༎ ཞེས་གུས་པས་བསྟན་པར་བརྩམས་ཏེ་། དེས་ན་དེ་ལུས་སྐྱ་བོ་སེང་སེང་པོར་གྱུར་ཅིང་།
 tenāsāv utpāṇḍūtpāṇḍukaḥ kṛśālako ḥdurbalakoḥ mlāno prāptakāya iti;	རིད་པ་དང་། ཉམ་ཆུང་བ་དང་། བྲོ་འཚལ་བས་ཉམ་དམས་པར་གྱུར་ལགས་སོ་༎
 asyām utpattau bhagavān āha:	བྱུང་བ་འདི་ལ་བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་།
 uddeśadāyakasyāhaṃ ḥbhikṣavoḥ bhikṣor āsamudācārikān dharmān prajñāpayāmi;	ངས་ལུང་འབོགས་པའི་དགེ་སློང་གི་ཀུན་ཏུ་སྤྱོད་པའི་ཆོས་བཅའ་བར་བྱ་སྟེ་།
 uddeśadāyakenā bhikṣuṇā caturbhir āryapathair uddeśo dātavyaḥ;	ལུང་འབོགས་པའི་དགེ་སློང་གིས་སྤྱོད་ལམ་རྣམ་བཞིར་ལུང་དབོག་པར་བྱ་སྟེ་།
 caṅkramyamāṇena tiṣṭhatā niṣannena nipannena ca;	འཆག་པ་དང་། འགྲེང་བ་དང་། འདུག་པ་དང་། ཉལ་བ་ནའོ་༎
 uddeśagrāhakena bhikṣuṇā tṛbhir āryapathair uddeśo grahītavyaḥ;	ལུང་ནོད་པའི་དགེ་སློང་གིས་སྤྱོད་ལམ་རྣམ་པ་གསུམ་གྱིས་ལུང་ནོད་པར་བྱ་སྟེ་།
 uddeśagrāhako bhikṣur uddeśadāyakasya bhikṣoḥ sacet cāṅkramyamāṇasyāgacchati navakaś (śay-v 48)	གལ་ཏེ་ལུང་འབོགས་པའི་དགེ་སློང་འཆག་སར་ལུང་ནོད་པའི་དགེ་སློང་འོངས་ལ་།
 ca bhavati tena sāmīcīṃ kṛtvā dhātusāmyaṃ pṛṣṭvā kāyam avanāmya ṛjukacittena sagauraveṇa padaparihāṇikayā uddeśo grahītavyaḥ;	གསར་བུ་ཞིག་ཡིན་ན་དེས་ཕྱག་བྱས་ལ་ཁམས་སྙོམས་སམ་ཞེས་དྲིས་ནས་ལུས་བཏུད་དེ་སེམས་དྲང་པོ་གུས་པ་དང་བཅས་པས་གོམ་པ་བསྲི་ཞིང་ལུང་ནོད་པར་བྱའོ་༎
 atha vṛddhatarako bhavati,	ཅི་སྟེ་ཆེས་རྒན་པ་ཞིག་ཡིན་ན་།
 tena dhātusāmyaṃ pṛṣṭvā kāyam avanāmya ṛjukacittena sagauraveṇa padaparihāṇikagā uddeśo grahītavyaḥ;	༄༣༢༦ཨ་༌༎ དེས་ཁམས་སྙོམས་སམ་ཞེས་དྲིས་ནས་ལུས་བཏུད་དེ་སེམས་དྲད་པོས་གུས་པ་དང་བཅས་པས་གོམ་པ་བསྲི་ཞིང་ལུང་ནོད་པར་བྱའོ་༎
 sacet tiṣṭhata āgacchati navakaś ca bhavati tena sāmīcīṃ kṛtvā dhātusāmyaṃ pṛṣṭvā utkuṭukena kṛtvā nīcatarake vā āsane niṣadya ṛjukacittena sagauraveṇoddeśo grahītavyaḥ;	ཅི་སྟེ་འགྲེང་བ་ན་འོངས་ལ་གསར་བུ་ཞིག་ཡིན་ན་། དེས་ཕྱག་བྱས་ལ་ཁམས་སྙོམས་སམ་ཞེས་དྲིས་ནས་སྟན་ཆེས་དམའ་བ་ལ་ཙོག་ཙོག་པོར་འདུག་ལ་། སེམས་དྲང་པོས་གུས་པ་དང་བཅས་པས་ལུང་ནོད་པར་བྱའོ་༎ ཅི་སྟེ་རྒན་པ་ཞིག་ཡིན་ན་།
 atha vṛddho bhavati tena dhātusāmyaṃ pṛṣṭvā utkuṭukena sthitvā nīcatarake vā āsane niṣadya ṛjukacittena sagauraveṇa uddeśo grahītavyaḥ;	དེས་ཁམས་སྙོམས་སམ་ཞེས་དྲིས་ལ་ལུས་བཏུད་ནས་སེམས་དྲང་པོས་གུས་པ་དང་བཅས་པས་ལུང་ནོད་པར་བྱའོ་༎ 
 yathā tiṣṭhata evaṃ niṣaṇṇasya nipannasya ca yojayitavyam:	འགྲེང་བ་ལ་ཇི་ལྟ་བ་དེ་བཞིན་དུ་འདུག་པ་དང་། ཉལ་བ་ལ་ཡང་སྦྱར་བར་བྱའོ་༎
 uddeśadāyakena bhikṣuṇā svabhyastaṃ suparicitaṃ niḥsaṃdhigdhaṃ ca kṛtvā uddeśo dātavyaḥ;	ལུང་འབོགས་པའི་དགེ་སློང་གིས་ཤིན་ཏུ་གོམས་པ་དང་། ལེགས་པར་བྱང་བ་དང་། ཐེ་ཚོམ་མེད་པར་བྱས་ནས་ལུང་དབོག་པར་བྱའོ་༎
 uddeśagrāhakenāpi suparipṛṣṭam sūdgṛhītaṃ niḥsaṃdigdhaṃ ca kṛtvā uddeśo grahītavyaḥ;	ལུང་ནོད་པས་ཀྱང་ཤིན་ཏུ་བྱང་བ་དང༏་ཤིན་ཏུ་ཟིན་པ་དང་། ཐེ་ཚོམ་མེད་པར་བྱས་ནས་ལུང་ནོད་པར་བྱའོ་༎
 uddeśadāyako bhikṣur uddeśagrāhakaś ca yathāprajñaptān āsamudācārikān dharmān na samādāya vartate,	ལུང་འབོགས་པའི་དགེ་སློང་དང་། ལུང་ནོད་པའི་དགེ་སློང་གིས་ཀུན་ཏུ་སྤྱོད་པའི་ཆོས་ཇི་ལྟར་བཅས་པ་བཞིན་ཡང་དག་པར་བླངས་ཏེ་འཇུག་པར་མི་བྱེད་ན་།
 sātisāro bhavati the mischief of the six monks	འགལ་ཚབས་ཅན་དུ་འགྱུར་རོ་༎
 ṣaḍvargikā bhikṣavo janapadacārikāṃ caranto rātrau vihāraṃ saṃprāptā yathasaṃstutikayā bhikṣubhiḥ pratiśāmitāḥ;	དྲུག་སྡེའི་དགེ་སློང་རྣམས་ལྗོངས་རྒྱུ་ཞིང་དོང་བ་ན་། གཙུག་ལག་ཁང་ཞིག་ཏུ་ནུབ་མོ་ཕྱིན་ནས་། དེ་རྣམས་འགྲོགས་བཤེས་ཇི་ལྟ་བ་བཞིན་དུ་དགེ་སློང་རྣམས་ཀྱིས་ངལ་བསོར་བཅུག་པ་དང་དེ་རྣམས་ཀྱིས་སྨྲས་པ་། ཚེ་དང་ལྡན་པ་དག་།
 te kathayanti:	འདུག་སྟེ་ཅི་བྱེད་།
 āyuṣmantaḥ kiṃ tiṣṭhatha śayanāsanoddeśakaṃ śabdayata;	གནས་མལ་བསྐོ་བ་བོས་ཤིག་།
 te kathayanti: kimartham?	དེ་དག་༄༣༢༦བ་གིས་སྨྲས་པ་། ཅི་དགོས་།
 śayanāsanam uddeṣṭum;	གནས་མལ་བསྐོར་གཞུག་མོད་།
 te kathayanti:	དེ་རྣམས་ཀྱིས་སྨྲས་པ་། གནས་མལ་ཡོད་ཀྱི་།
 śayanāsanaṃ sukhaṃ svaptāḥ prabhātāyāṃ rajanyām uddiṣyayiṣyatha iti;	བདེ་བར་ཉོལ་ཅིག་དང་ནམ་ནངས་ནས་བགོའོ་༎
 te paryavasthitā kathayanti:	དེ་རྣམས་ཀྱིས་ཀུན་ནས་དཀྲིས་པས་སྨྲས་པ་། ཅི་།
 yūyaṃ tiṣṭhata eva śāstuḥ śāsanam antardhāpayata;	ཁྱེད་ཅག་སྟོན་པ་བཞུགས་བཞིན་དུ་བསྟན་པ་ནུབ་པར་བྱེད་དམ་།
 yady asti kaukṛtyam uddiṣata yathāvṛddihikayā (śay-v 49) śayanāsanam;	གལ་ཏེ་ཁྱེད་ལ་འགྱོད་པ་ཡོད་ན་། རྒན་རིམ་ཇི་ལྟ་བ་བཞིན་དུ་གནས་མལ་སྐོས་ཤིག་།
 vāgbalinas te; śayanāsanoddeśakena saṃtrastenoddiṣṭam; ṣaḍvargikā vṛddhānte śayanāsanaṃ gṛhītvā śayitāḥ;	དེ་རྣམས་ཁ་སྟོབས་ཅན་ཡིན་པས་གནས་མལ་བསྐོ་བ་བྲེད་ནས་གནས་མལ་བསྐོས་པ་དང་། དྲུག་སྡེ་དེ་རྣམས་ཀྱིས་རྒན་རིམ་བཞིན་དུ་གནས་མལ་མནོས་ཏེ་ཉལ་ལོ་༎
 yāvan navakā uddiśyante tāvat prabhātā rajanī;	ཇི་ཙམ་གཞོན་རིམ་གྱི་བར་དུ་བསྐོ་བ་དེའི་བར་དུ་ནམ་ནངས་སོ་༎
 ṣaḍvargikā laghv laghv evotthāya kathayanti:	དྲུག་སྡེ་རྣམས་མྱུར་བ་མྱུར་བར་ལངས་ཏེ་སྨྲས་པ་། ཚེ་དང་ལྡན་པ་དག་།
 āyuṣmanto gṛhṇīta śayanāsanam (a 330a)	གནས་མལ་སྡུས་ཤིག་།
 , gacchāma iti;	འདོད་དོ་༎
 te bhikṣubhir ucyante:	དགེ་སློང་དེ་རྣམས་ཀྱིས་སྨྲས་པ་།
 āyuṣmanto yuṣmābhir ekarātrasyārthāya kṛtsnāṃ rātriṃ bhikṣusaṃgho viheṭhitaḥ aho bata yūyam ihaiva tiṣṭhata;	ཚེ་དང་ལྡན་པ་དག་། ཁྱེད་ཀྱིས་ནུབ་གཅིག་གི་ཕྱིར་དགེ་སློང་གི་དགེ་འདུན་མཐའ་དག་ནུབ་མོ་མཐོ་འཚམ་མམ་། ཀྱེ་མའོ་༎ ཁྱེད་ཅག་འདི་ཉིད་དུ་འདུག་ཅིག་།
 te kathayanti:	དེ་རྣམས་ཀྱིས་སྨྲས་པ་།
 nandopananda śrāvastīm gacchāmaḥ savātalā eta iti kṛtvā prakrāntāḥ;	དགའ་བོ་ཉེ་དགའ་མཉན་ཡོད་དུ་འདོང་ངོ་༎ འདི་དག་ནི་། རླུང་ནད་ཅན་ཡིན་ནོ་༎ ཞེས་བྱས་ནས་དོང་བའི་སྐབས་དེ་།
 etat prakaraṇaṃ bhikṣavo bhagavata ārocayanti; asyām utpattau bhagavān āha:	དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བྱུང་བ་འདི་ལ་བཅོམ་ལྡན་འདས་ཀྱིས་བཀའ་སྩལ་པ་།
 tasmāt tarhi bhikṣavo na rātrau śayanāsanam uddeṣṭavyam;	དགེ་སློང་དག་། དེ་ལྟ་བས་ན་། ནུབ་མོ་གནས་མལ་བསྐོ་བར་མི་བྱའོ་༎
 yadi rātrāv āgacchanti yathāsaṃstutikayā pratiśrāmayitavyā disciplinary prescriptions	གལ་ཏེ་ནུབ་མོ་ལྷགས་ན་། འགྲོགས་བཤེས་ཇི་ལྟ་བ་བཞིན་དུ་སོ་སོར་༄༣༢༧ཨ་༌༎ ངལ་བསོར་གཞུག་པར་བྱའོ་༎
 janapadād bhikṣuś caityavandakaḥ śrāvastīm āgataḥ;	ཡུལ་ཞིག་ནས་དགེ་སློང་མཆོད་རྟེན་ལ་ཕྱག་བྱེད་པ་ཞིག་མཉན་ཡོད་དུ་འོངས་ན་།
 sa tatrāgocarakuśalaḥ kālyam evotthāya bhagavatsakāśam upasaṃkrāntaḥ bhagavataḥ pādābhivandanaṃ kṛtvā sthavirasthavirāṇāṃ ca bhikṣūṇāṃ śrāvastīṃ piṇḍāya prāvikṣat;	དེ་དེའི་སྤྱོད་ཡུལ་ལ་མི་མཁས་པས་ནང་པར་སྔར་ལངས་ཏེ་བཅོམ་ལྡན་འདས་ཀྱི་སྤྱན་སྔར་སོང་སྟེ་བཅོམ་ལྡན་འདས་དང་དགེ་སློང་གནས་བརྟན་གནས་བརྟན་རྣམས་ཀྱི་རྐང་པ་གཉིས་ལ་ཕྱག་བྱས་ནས་མཉན་ཡོད་དུ་བསོད་སྙོམས་ལ་ཞུགས་སོ་༎
 tasya piṇḍāya carataḥ prāptavelā; tatraiva kuḍyamūlam niśritya bhaktakṛtyaṃ kartum ārabdhaḥ;	དེ་བསོད་སྙོམས་སྤྱོད་པ་དྲོ་བབ་ཏུ་ཉེ་ནས་དེ་ཉིད་དུ་ར་བ་ཞིག་གི་དྲུང་དུ་འདུག་ནས་ཟས་ཀྱི་བྱ་བ་བྱེད་པར་བརྩམས་སོ་༎
 anāthapiṇḍadaś ca tena pathā caityābhivandakaḥ saṃprasthitaḥ;	ཁྱིམ་བདག་མགོན་མེད་ཟས་སྦྱིན་ཡང་མཆོད་རྟེན་ལ་ཕྱག་འཚལ་ཞིང་ལམ་དེ་ནས་སོང་བ་ལས་།
 sa tena dṛṣṭa uktaś ca:	དེས་དེ་མཐོང་ནས་སྨྲས་པ་། འཕགས་པ་།
 ārya samantaprāsādike śāsane pravrajya kim ārāṭikāṃ karoṣi iti;	ཀུན་ནས་མཛེས་པའི་བསྟན་པ་ལ་རབ་ཏུ་བྱུང་བ་ཡིན་ན་། མི་རིགས་པ་མཛད་དམ་ཅི་།
 sa kathayati: āyuṣman kātrārāṭikā, na paśyasi velām āsannām iti;	དེས་སྨྲས་པ་། ཚེ་དང་ལྡན་པ་། དྲོ་ལ་བབ་ཏུ་ཉེ་བ་མ་མཐོང་ངམ་། འདི་ལ་མི་རིགས་པ་ཅི་ཞིག་ཡོད་།
 sa kathayati:	དེས་སྨྲས་པ་།
 madīyaṃ gṛhaṃ kasmān na gataḥ iti;	ཁྱོད་ཅིའི་སླད་དུ་བདག་གི་ཁྱིམ་དུ་མི་བྱོན་།
 kiṃ nāma tvam;	ཁྱོད་ཀྱི་མིང་ཅི་།
 anāthapiṇḍadaḥ;	མགོན་མེད་ཟས་སྦྱིན་ནོ་༎
 asti mayā śrutaṃ teṣu (śay-v 50) teṣu sūtreṣv anāthapiṇḍado gṛhapatir anāthapiṇḍado gṛhapatir iti,	ཁོ་བོས་མདོ་སྡེ་དེ་དང་དེ་རྣམས་ལས་ཁྱིམ་བདག་མགོན་མེད་ཟས་སྦྱིན་ཞེས་ཐོས་པ་ཞིག་ཡོད་ཀྱི་། 
 nāham tvā jāne nāpi gṛham;	ཁྱོད་ཀྱང་མི་ཤེས་ལ་ཁྱིམ་ཡང་མི་ཤེས་སོ་༎
 anāthapiṇḍado gṛhapatiḥ saṃlakṣayati:	ཁྱིམ་བདག་མགོན་མེད་ཟས་སྦྱིན་གྱིས་བསམ་པ་། དགེ་སློང་འདི་ནི་།
 aprakṛtijño 'yaṃ bhikṣur dūrāgataḥ,	ལམ་རིང་པོ་ནས་འོངས་ལ་རྒྱུས་མི་ཤེས་བ་ཞིག་ཡིན་ཏེ་།
 dhruvaṃ na māṃ vetti ḥnāpi mama gṛhamḥ;	གདོན་མི་ཟ་བར་བདག་ཀྱང་མི་ཤེས་ལ་།
 kim atra prāptakālaṃ bhagavantam ālokayāmi yāvac ca śrāvastī yāvac ca jetavanam atrāntarāt parikramaṇakāṃ kārayāmi iti viditvā yena bhagavāṃs	བདག་གི་ཁྱིམ་ཡང་མི་ཤེས་ཀྱི་། འདི་༄༣༢༧བ་ལྟ་བུ་ལ་ཇི་ལྟར་བྱས་ན་རུང་བ་བཅོམ་ལྡན་འདས་ལ་ཞུས་ལ་། གང་ཡང་མཉན་ཡོད་ནས་རྒྱལ་བུ་རྒྱལ་བྱེད་ཀྱི་ཚལ་གྱི་བར་གྱི་བར་བར་དུ་བསྟི་གནས་བརྩིག་པར་བྱའོ་༎ 
 upasaṃkramya bhagavataḥ pādau śirasā vanditvā ekānte niṣaṇṇaḥ;	སྙམ་ནས་། བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ་།
 ekāntaniṣaṇṇo 'nāthapiṇḍado gṛhapatir bvhagavantam idam avocat:	ཕྱོགས་གཅིག་ཏུ་འདུག་ནས་ཁྱིམ་བདག་མགོན་མེད་ཟས་སྦྱིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ དགེ་སློང་གློ་བུར་བ་སྤྱོད་ཡུལ་མ་འཚལ་བ་ཞིག་བསོད་སྙོམས་སྤྱོད་པ་ན་།
 āgantukā bhadanta bhikṣava agocarakuśalā piṇḍapātam aṭantaḥ kālātikramatayā kuḍyamūlaṃ niśritya bhaktakṛtyaṃ kurvanti;	དྲོ་ཡོལ་ཏུ་ཉེ་ནས་རབ་ཞིག་གི་དྲུང་དུ་ག-ཡར་ཟས་ཀྱི་བགྱི་བ་བགྱིད་དེ་།
 aśraddhā anenāṅgenāryakān dhvaṃsayisyanti;	མ་དད་པ་རྣམས་ཡན་ལག་འདིས་འཕགས་པ་རྣམས་ལ་སྨོད་པར་འགྱུར་རོ་༎
 tad yadi bhagavān anujānīyād ahaṃ yāvac ca śrāvastī yāvac ca jetavanaṃ atrāntarāt parikramaṇakāṃ kārayeyam iti;	གལ་ཏེ་བཅོམ་ལྡན་འདས་ཀྱིས་གནང་ན་། བདག་གིས་གང་ཡང་མཉན་ཡོད་ནས་རྒྱལ་བུ་རྒྱལ་བྱེད་ཀྱི་ཚལ་གྱི་བར་གྱི་བར་བར་དུ་བསྟི་གནས་བརྩིག་པར་བགྱི་སྟེ་།
 yasya yatra velā bhaviṣyati sa tatra piṇḍapātaṃ paribhokṣyate iti;	གང་ཞིག་གང་དུ་དྲོ་ལ་བབ་པ་དེ་དེར་བསོད་སྙོམས་ལོངས་སྤྱོད་པར་འགྱུར་རོ་༎
 bhagavān āha:	བཅོམ་ལྡན་འདས་ཀྱིས་བཀའ་སྩལ་པ་། ཁྱིམ་བདག་།
 tasmād gṛhapate 'nujānāmi kāraya iti;	དེ་ལྟ་བས་ན་རྗེས་སུ་གནང་གི་རྩིགས་ཤིག་།
 tena yāvac ca śrāvastī yāvac ca jetavanam atrāntarāt parikramaṇakā kāritā; yasya bhikṣor yatra velā bhavati sa tatra bhaktakṛtyaṃ karoti apareṣāṃ bhikṣūṇāṃ pānīyavighāto bhavati;	དེས་གང་ཡང་མཉན་ཡོད་ནས་རྒྱལ་བྱེད་ཀྱི་ཚལ་གྱི་བར་གྱི་བར་བར་དུ་བསྟི་གནས་དག་བརྩིགས་ནས་དགེ་སློང་གང་ཞིག་གང་དུ་དྲོ་བབ་པ་དེ་དེར་ཟས་ཀྱི་བྱ་བ་བྱེད་དོ་༎
 anāthapiṇḍadena gṛhapatinā tatra kūpaḥ kāritaḥ trikaṭukasya triphalāyāś ca śakaṭabhāra utkṣiptaḥ; tat pānīyaṃ svādu saṃpannaṃ sarvalokaprakhyātam; janakāyaḥ śrutvā āgataḥ; bhikṣavo vārayanti; śrāvastīnivāsinaḥ:	དགེ་སློང་གཞན་དག་ཆུས་ཕོངས་པར་གྱུར་ནས་ཁྱིམ་བདག་མགོན་མེད་ཟས་སྦྱིན་གྱིས་དེར་ཁྲོན་པ་བརྐོས་ནས་ཚ་བ་གསུམ་དང་འབྲས་བུ་གསུམ་གྱིས་ཤིང་རྟ་བཀང་སྟེ་བཏབ་པས་། ཆུ་དེ་༄༣༢༨ཨ་༌༎ རོ་ཕུན་སུམ་ཚོགས་པར་གྱུར་ཏོ་༎ ཞེས་འཇིག་རྟེན་ཐམས་ཅད་དུ་གྲགས་པ་སྐྱེ་བོའི་ཚོགས་ཀྱིས་ཐོས་ནས་ལྷགས་པ་། དགེ་སློང་རྣམས་ཀྱིས་བཀག་པ་དང་། མཉན་ཡོད་ན་གནས་པ་རྣམས་ཀྱིས་སྨྲས་པ་།
 āryā vayaṃ yuṣmākaṃ sarvopakaraṇaiḥ pratyupasthitaḥ,	འཕགས་པ་ཁྱེད་ཅག་ལ་བདག་ཅག་གིས་ཡོ་བྱད་ཐམས་ཅད་ཀྱིས་བསྙེན་བཀུར་བགྱིས་ན་།
 yūyaṃ sarvalokasādhāraṇam pānīyaṃ vārayatha iti;	ཆབ་འཇིག་རྟེན་ཐམས་ཅད་ཀྱི་ཐུན་མོང་ཁྱེད་འགོག་པར་མཛད་དམ་ཞེས་པའི་སྐབས་དེ་།
 etat prakaraṇaṃ bhikṣavo bhagavata ārocayanti; bhagavān āha:	དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་།
 na nivārayitavyā iti;	དགག་པར་མི་བྱའོ་༎
 mātṛgrāmo bhikṣūṇāṃ pānīyaṃ yācate; bhikṣavo nānuprayacchanti; (a 330b)	བུད་མེད་དགེ་སློང་རྣམས་ལ་ཆུ་སློང་པ་ན་དགེ་སློང་རྣམས་ཀྱིས་མ་བྱིན་ནས་།
 bhagavān āha:	བཅོམ་ལྡན་འདས་ཀྱིས་བཀའ་སྩལ་པ་། སྦྱིན་པར་བྱའོ་༎
 dātavyam; uktaṃ bhagavatā:	བཅོམ་ལྡན་འདས་ཀྱིས་བུད་མེད་ནི་། ཀུན་ནས་ཞགས་པ་སྟེ་།
 mātṛgrāmaṃ samantapāśaṃ mārabandhanam iti;	བདུད་ཀྱི་འཆིང་བ་ཡིན་ནོ་༎ ཞེས་གསུངས་པས་།
 bhikṣavaḥ pānīyam anuprayacchanto mātṛgrāme saṃrajyante;	དགེ་སློང་རྣམས་བུད་མེད་ལ་ཆུ་སྦྱིན་པར་བྱེད་པ་ན་ཆགས་པར་གྱུར་ཏོ་༎
 yāvad anyatarā strī rūpayauvanasaṃpannā taruṇakasya bhikṣor antike 'tyartham avekṣāvatī (śay-v 50) tat pānīyaṃ yācate; yo 'pi tasyām avekṣāvān pratibandhacittaḥ;	ཇི་ཙམ་ན་བུད་མེད་བྱད་བཞིན་དང་ལང་ཚོས་རྒྱགས་པ་ཞིག་དགེ་སློང་གཞོན་ནུ་ཞིག་ལ་ཤིན་ཏུ་ཆགས་པས་དེ་ལ་ཆུ་བསླངས་པ་དང་། དེ་ཡང་དེ་ལ་ཆགས་པས་བཅིངས་པའི་སེམས་ཀྱིས་སླར་བཟློག་ཀྱང་རྒྱུན་མ་བཅད་པར་བླུགས་ཏེ་།
 nivāryamāṇo 'py acchinnadhārayā dadāti evaṃ sāpi nirīkṣate, pibati, bata pānīyaṃ viṣamam gatam,	དེ་ཡང་དེ་ལ་རྟོག་བཞིན་འཐུངས་པ་ལས་། ཆུ་དེ་གློར་སོང་ནས་ཤིའོ་༎
 kālagatā; akpārthā bhikṣavo 'vadhyāyanti kṣipanti vivācayanti;	དོན་ཉུང་བའི་དགེ་སློང་རྣམས་སྨོད་པར་བྱེད་། གཞོགས་འཕྱས་བྱེད་། ཁ་ཟེར་བར་བྱེད་པའི་སྐབས་དེ་།
 etat prakaraṇaṃ bhikṣavo bhagavata ārocayanti; asyām utpattau bhagavān āha:	༄༣༢༨བ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བྱུང་བ་འདི་ལ་བཅོམ་ལྡན་འདས་ཀྱིས་བཀའ་སྩལ་པ་།
 yā strīr bhikṣor antike avekṣāvatī bhavati pratibaddhacittā bhavati tasyā svayaṃ na dātavyam;	བུད་མེད་གང་ཞིག་ཆགས་པས་བཅིངས་པའི་སེམས་ཀྱིས་དགེ་སློང་ལ་ཆུ་སློང་བ་དེ་ལ་རང་གིས་སྦྱིན་པར་མི་བྱའོ་༎
 na ca mātṛgrāmasya acchinnayā dhārayā pānīyaṃ dātavyam;	བུད་མེད་ལ་ཆུ་རྒྱུན་མ་ཆད་པར་སྦྱིན་པར་མི་བྱ་ཞིང་། སྙིམ་པ་ཁོང་ལ་འཐུངས་ཤིག་ཅེས་བསྒོ་ལ་།
 antarāntarā vāridhārā cchettavyā vaktavyā vā añjaliṃ pūrayitvā piba iti,	སྐབས་སྐབས་སུ་བཅད་ཅིང་བླུགས་པར་བྱའོ་༎
 anyathā sātisāraḥ	གཞན་དུ་ན་། འགལ་ཚབས་ཅན་དུ་འགྱུར་རོ་༎༎ འདུལ་བ་གཞི་། བམ་པོ་དོན་བདུན་པ་། དེའི་ཚེ་གང་དག་བསོད་སྙོམས་ཀྱི་ཐོག་མ་།
 tena khalu samayena ye 'grapiṇḍapātaṃ jetavane pratipādayanti te tatraiva dātum ārabdhāḥ; ṣaḍvargikaiḥ śrutam; te parikramaṇikāṃ gatvāvasthitāḥ; yena ānīyate agarapiṇḍapātas taṃ pṛcchanti;	རྒྱལ་བུ་རྒྱལ་བྱེད་ཀྱི་ཚལ་དུ་དབུལ་བ་དེ་རྣམས་ཀྱིས་དེ་ཉིད་དུ་དབུལ་བར་བརྩམས་པ་དྲུག་སྡེ་རྣམས་ཀྱིས་ཐོས་ནས་དེ་རྣམས་བསྟི་གནས་སུ་དོང་སྟེ་འདུག་ནས་བསོད་སྙོམས་ཀྱི་ཐོག་མ་ཁྱེར་ཏེ་འོངས་པ་གང་ཡིན་པ་དེ་ལ་རྨས་ཏེ་གལ་ཏེ་འོ་ཐུགས་ཡིན་ན་ནི་།
 yadi pāyaso bhavati pātram upanāmayanti;	ལྷུང་བཟེད་ཟེད་པར་བྱེད་དེ་།
 atha pānīyapeyā bhavati, kathayanti:	ཅི་སྟེ་ཆུ་ཐུག་ཡིན་ན་ནི་།
 mahardhikaḥ saṃghaḥ, saṃghaḥ sa mahānubhāvaḥ, saṃghāyānuprayacchata,	རྫུ་འཕྲུལ་ཆེན་པོའི་དགེ་འདུན་དང་། མཐུ་ཆེན་པོའི་དགེ་འདུན་ལ་ཕུལ་ཅིག་ཅེས་སྨྲའོ་༎
 evaṃ khaṇḍakhādyakādi yojayitavyam;	དེ་བཞིན་དུ་ཧབ༹གས་ཀྱི་བཅའ་བ་ལ་སོགས་པ་ལ་ཡང་སྦྱར་བར་བྱ་སྟེ་།
 alpārthā bhikṣavo 'vadhyāyanti kṣipanti vivācayanti;	དོན་ཉུང་བའི་དགེ་སློང་རྣམས་སྨོད་པར་བྱེད་། གཞོགས་འཕྱས་བྱེད་། ཁ་ཟེར་བར་བྱེད་པའི་སྐབས་དེ་།
 etat prakaraṇam bhikṣavo bhagavata ārocayanti; asyām utpattau bhagavān āha:	དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང་། བྱུང་བ་འདི་ལ་བཅོམ་ལྡན་འདས་ཀྱིས་བཀའ་སྩལ་པ་།
 na bhikṣuṇā parakīye lābhe saṃnipatitavyam:	དགེ་སློང་གིས་གཞན་གྱི་རྙེད་པ་ལ་ཁ་བརྔམ་མི་བྱའོ་༎
 saṃnipatati,	ཁ་བརྔམ་བྱེད་ན་།
 sātisāro bhavati;	འགལ་ཚབས་ཅན་དུ་འགྱུར་རོ་༎
 uktaṃ bhagavatā: na bhikṣuṇā parakīye lābhe saṃnipatitavyam iti	༄༣༢༩ཨ་༌༎ བཅོམ་ལྡན་འདས་ཀྱིས་དགེ་སློང་གིས་གཞན་གྱི་རྙེད་པ་ལ་ཁ་བརྔམ་མི་བྱའོ་༎
 bhikṣavaḥ kenacit karaṇīyena vihārāntaraṃ gacchanti;	ཞེས་གསུངས་པ་དང་། དགེ་སློང་ཁ་ཅིག་དགོས་པ་ཞིག་ལ་གཙུག་ལག་ཁང་གཞན་དུ་དོང་སྟེ་།
 teṣāṃ tatra gatānāṃ velā āsannā bhavati; kaukṛtyān na paribhuñjate;	དེ་རྣམས་དེར་ཕྱིན་པ་ན་དྲོ་ལ་བབ་ཀྱང་འགྱོད་པས་ལོངས་མ་སྤྱད་པའི་སྐབས་དེ་།
 etat prakaraṇam bhikṣavo bhagavata ārocayanti; asyām utpattau bhagavān āha:	དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བྱུང་བ་འདི་ལ་བཅོམ་ལྡན་འདས་ཀྱིས་བཀའ་སྩལ་པ་།
 saṃcintya na gantavyam anyathā gatānāṃ yadi velā bhavati bhoktavyam,	ཆེད་དུ་བསམ་སྟེ་འགྲོ་བར་མི་བྱའོ་༎ མ་བསམ་པར་འོངས་པ་ལས་གལ་ཏེ་དྲོ་ལ་བབ་པར་གྱུར་ན་། ལོངས་སྤྱད་པར་བྱ་སྟེ་།
 nātra kaukṭrtyaṃ karaṇīyam iti (śay-v 52)	འདི་ལ་འགྱོད་པར་མི་བྱའོ་༎
 sakṛcchraḥ kālo vartate; bhikṣavo vihārāntaraṃ gatāḥ; te tatra bhikṣūn bhuñjānāṃ dṛṣṭvā punar ākāṃkṣante bhoktum; ḥkaukṛtyānḥ na paribhuñjante;	ཕོངས་པ་དང་བཅས་པའི་དུས་བྱུང་བ་ན་དགེ་སློང་དག་གཙུག་ལག་ཁང་གཞན་དུ་དོང་བ་ལས་། དེ་ན་དགེ་སློང་དེ་རྣམས་ལོངས་སྤྱོད་པ་མཐོང་ནས་ཡང་བཟའ་བར་འདོད་པ་ལས་འགྱོད་པས་ལོངས་མ་སྤྱད་པའི་སྐབས་དེ་།
 etat prakaraṇaṃ bhikṣavo bhagavata ārocayanti; asyām utpattau bhagavān āha;	དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བྱུང་བ་འདི་ལ་བཅོམ་ལྡན་འདས་ཀྱིས་བཀའ་སྩལ་པ་།
 yan na gṛhītaṃ pūrvavihāre tac ced aparimitaṃ cāryate grahītavyam;	གཙུག་ལག་ཁང་སྔ་མར་དེ་རྣངས་ལ་དེ་ཡང་གལ་ཏེ་ཚད་མེད་པ་ཞིག་ཏུ་འབྲིམ་ན་བླང་བར་བྱའོ་༎ 
 atha bhikṣuprāmāṇyaṃ kṛtaṃ bhavati na grahītavyam; gṛhṇāti,	ཅི་སྟེ་དགེ་སློང་ཚད་ཡོད་པར་བྱས་པ་ཞིག་ཡིན་ན་། བླང་བར་མི་བྱའོ་༎ ལེན་ན་།
 sātisāro bhavati nefarious doings of the monks aśvaka and punarvasuka	འགལ་ཚབས་ཅན་དུ་འགྱུར་རོ་༎
 atha bhagavān kāśiṣu janapadeṣu cārikān caran kiṭāgirim anuprāptaḥ; tena khalu samayena kiṭāgirāv aśvakapunarvasukau bhikṣū prativasataḥ; tābhyāṃ śrutaṃ:	དེ་ནས་བཅོམ་ལྡན་འདས་ཡུལ་ཀ་ཤིའི་ལྗོངས་རྒྱུ་ཞིང་གཤེགས་པ་ན་རི་ནག་པོ་ལ་གཤེགས་སོ་༎ དེའི་ཚེ་རི་ནག་པོ་ལ་དགེ་སློང་འགྲོ་མགྱོགས་དང་ནབ་སོ་གཉིས་གནས་ཏེ་།
 bhagavān kāśiṣu janapadeṣu cārikāṃ caritvā ihāgamiṣyati sārdhaṃ bhikṣusaṃghena iti;	དེ་གཉིས་ཀྱིས་བཅོམ་༄༣༢༩བ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ཏུ་ཡུལ་ཀ་ཤི་ནས་ལྗོངས་རྒྱུ་ཞིང་གཤེགས་ཤིང་། འདིར་གཤེགས་པར་འགྱུར་རོ་༎ ཞེས་ཐོས་སོ་༎
 śrutvā ca punaḥ saṃlakṣayataḥ:	ཐོས་ནས་ཀྱང་བསམ་པ་།
 bhikṣavo 'smān śāstuḥ saṃnidhau codayiṣyanti ḥsmārayiṣyantiḥ alajjitena vā vaitarikeṇa vā;	སྟོན་པའི་སྤྱན་སྔར་དགེ་སློང་ངོ་ཚ་མེད་པ་དང་། འཛེམ་པ་མེད་པ་རྣམས་ཀྱིས་བདག་ཅག་ལ་གླེང་བར་བྱེད་།
 yan nu vayaṃ bhagavato 'rthāya mahallakaṃ vihāraṃ sthāpayitvā bhikṣūn ārabhya trīn śayanāsanoddeśakān kārayema,	དྲན་པར་བྱེད་པར་འགྱུར་གྱི་། མ་ལ་བདག་ཅག་གིས་བཅོམ་ལྡན་འདས་ཀྱི་ཕྱིར་གཙུག་ལག་ཁང་ཆེན་པོ་གཅིག་མ་གཏོགས་པ་དགེ་སློང་རྣམས་ལས་བརྩམས་ཏེ་གནས་མལ་བསྐོ་བ་གསུམ་དང་། 
 ṣaṭ śayanāsanagrāhakān;	གནས་མལ་གཟུང་བ་ཡང་དྲུག་བྱའོ་༎
 trayaḥ śayanāsanoddeśalāḥ katame?	གནས་མལ་བསྐོ་བ་གསུམ་གང་ཞེ་ན་།
 haimantiko graiṣmiko (a 331a) varṣikaś ca;	དགུན་གྱི་དང་། དཔྱིད་ཀྱི་དང་། དབྱར་གྱིའོ་༎
 ṣaṭ śayanāsanagrahakāḥ katame?	གནས་མལ་གཟུང་བ་དྲུག་གང་ཞེ་ན་། གཙུག་ལག་ཁང་ཐམས་ཅད་དང་། གཙུག་ལག་ཁང་གི་ཉེ་འཁོར་ཐམས་ཅད་དང་། ཁང་ཕྲན་ཐམས་ཅད་དང་། ཁང་ཕྲན་གྱི་ཉེ་འཁོར་ཐམས་ཅད་དང་། ཀུན་དགའ་ར་བ་ཐམས་ཅད་དང་། ཀུན་དགའ་ར་བའི་ཉེ་འཁོར་ཐམས་ཅད་བསྐོ་བར་བྱའོ་༎
 sarvo vihāra uddeṣṭavyaḥ,	གལ་ཏེ་གཙུག་ལག་ཁང་སྐོས་ཤིག་ཅེས་སྨྲས་པ་དང་འདི་བསྐོས་ཟིན་ཏོ་༎ ཞེས་བརྗོད་པར་བྱ་ཞིང་། ཁང་ཕྲན་སྐོས་ཤིག་ཅེ་ན་། འདི་ཡང་བསྐོས་ཟིན་ཏོ་༎
 sarvo vihārasāmantakaḥ, sarvaḥ parigaṇaḥ,	གཙུག་ལག་ཁང་གི་ཉེ་འཁོར་སྐོས་ཤིག་ཅེ་ན་། འདི་ཡང་བསྐོས་ཟིན་ཏོ་༎
 sarvaḥ parigaṇasāmantakaḥ,	ཁང་ཕྲན་གྱི་ཉེ་འཁོར་སྐོས་ཤིག་ཅེ་ན་། འདི་ཡང་བསྐོས་ཟིན་ཏོ་༎ ཀུན་དགའ་ར་བ་སྐོས་ཤིག་ཅེ་ན་། འདི་ཡང་བསྐོས་ཟིན་ཏོ་༎
 sarva ārāmaḥ sarvaḥ ārāmasāmantakaḥ; yadi kathayanti vihāram uddiśateti vaktavyā uddiṣṭo 'yam;	ཀུན་དགའ་ར་བའི་ཉེ་འཁོར་སྐོས་ཤིག་ཅེ་ན་། འདི་ཡང་༄༣༣༠ཨ་༌༎
 parigaṇam uddiśata eṣoddiṣṭaḥ; vihārasāmantakam uddiśata eṣo 'py uddiṣṭa; ārāmam uddiśata eṣo 'py uddiṣṭaḥ; ārāmasāmantakam uddiśata eṣo 'py uddiṣṭaḥ;	བསྐོས་ཟིན་ཏོ་༎ ཞེས་བརྗོད་པར་བྱ་སྟེ་།
 te alayanā apratiṣṭhitā nāsmān codayiṣyanti smārayiṣyanti alajjitena vā vaitarikeṇa vā;	དེ་རྣམས་གནས་མེད་དེ་མི་གནས་ན་། ངོ་ཚ་མེད་པ་། འཛེམ་པ་མེད་པས་བདག་ཅག་ལ་གླེང་བར་མི་འགྱུར་རོ་༎ སྙམ་ནས་།
 tābhyāṃ trayaḥ śayanāsanoddeśakā kāritāḥ, ṣāṭ śayanāsanagrāhakāḥ; (śay-v 53)	དེ་གཉིས་ཀྱིས་གནས་མལ་བསྐོ་བ་གསུམ་དང་། གནས་མལ་གཟུང་བ་དྲུག་བྱས་སོ་༎
 yāvad bhagavān kiṭāgirim anuprāptaḥ;	ཇི་ཙམ་ན་བཅོམ་ལྡན་འདས་རི་ནག་པོ་ལ་གཤེགས་པ་ན་།
 tābhyāṃ bhagavataḥ pūrvakalpita eva vihāraḥ;	དེ་གཉིས་ཀྱིས་བཅོམ་ལྡན་འདས་ཀྱི་གཙུག་ལག་ཁང་ནི་། སྔ་ནས་བསྡོགས་ཟིན་ཏོ་༎
 bhikṣavaḥ kathayanti:	དགེ་སློང་རྣམས་ཀྱིས་སྨྲས་པ་། ཚེ་དང་ལྡན་པ་དག་།
 āyuṣmantau śayanāsanam uddiśatāṃ vihāraṃ ca; kathayataḥ:	གནས་མལ་དང་། གཙུག་ལག་ཁང་སྐོས་ཤིག་། དེ་གཉིས་ཀྱིས་སྨྲས་པ་།
 pūrvoddiṣṭako vihāraḥ;	གཙུག་ལག་ཁང་སྔར་བསྐོས་ཟིན་ཏོ་༎
 parigaṇam uddiṣata;	ཁང་ཕྲན་སྐོས་ཤིག་།
 so 'py uddiṣṭaḥ;	དེ་ཡང་བསྐོས་ཟིན་ཏོ་༎
 vihārasāmantakam uddiśata;	གཙུག་ལག་ཁང་གི་ཉེ་འཁོར་སྐོས་ཤིག་།
 so 'py uddiṣṭaḥ;	དེ་ཡང་བསྐོས་ཟིན་ཏོ་༎
 parigaṇasāmantakam uddiśata;	ཁང་ཕྲན་གྱི་ཉེ་འཁོར་སྐོས་ཤིག་།
 so 'py uddiṣṭakaḥ;	དེ་ཡང་བསྐོས་ཟིན་ཏོ་༎
 ārāmam uddiśata;	ཀུན་དགའ་ར་བ་སྐོས་ཤིག་།
 so 'py uddiṣṭakaḥ;	དེ་ཡང་བསྐོས་ཟིན་ཏོ་༎
 ārāmasāmantakam uddiśata;	ཀུན་དགའ་ར་བའི་ཉེ་འཁོར་སྐོས་ཤིག་།
 so 'py uddiṣṭakaḥ;	དེ་ཡང་བསྐོས་ཟིན་ཏོ་༎
 yatas tau sarvāvasthau noddiśataḥ tato 'nte ārāmasyoccaśabdo mahāśabdo jātaḥ;	གང་གི་ཕྱིར་དེ་གཉིས་ཀྱིས་གནས་ཐམས་ཅད་མ་བསྐོས་པ་དང་། དེ་ནས་ཀུན་དགའ་ར་བའི་ནང་དུ་སྒྲ་མཐོན་པོ་དང་། སྒྲ་ཆེན་པོ་བྱུང་ངོ་༎
 jānakā pṛcchakā buddhā bhagavanto jānantaḥ pṛcchanti,	སངས་རྒྱས་བཅོམ་ལྡན་འདས་རྣམས་ནི་། མཁྱེན་བཞིན་དུ་རྨེད་པར་མཛད་པ་སྟེ་། མཁྱེན་བཞིན་དུ་རྨེད་ཀྱི་།
 ajānanto na pṛcchanti;	མི་མཁྱེན་པར་མི་རྨེད་།
 kāle pṛcchanti;	དུས་སུ་རྨེད་ཀྱི་།
 kālātikrāntaṃ na pṛcchanti,	དུས་ལས་ཡོལ་བར་མི་རྨེད་།
 arthopasaṃhitaṃ pṛcchanti,	དོན་དང་ལྡན་པར་རྨེད་ཀྱི་།
 anarthopasaṃhitaṃ na pṛcchanti,	དོན་དང་མི་༄༣༣༠བ་ལྡན་པར་མི་རྨེད་པས་།
 setusamudghāto buddhānāṃ bhagavatām anarthopasaṃhitāyāṃ pṛcchāyāṃ;	སངས་རྒྱས་བཅོམ་ལྡན་འདས་རྣམས་དོན་དང་ལྡན་པ་མ་ཡིན་པ་རྨེད་པ་ལ་ཆུ་ལོན་གྱིས་བཟློག་པར་མཛད་པ་ཡིན་ནོ་༎
 tatra kālajñā buddhā bhagavantaḥ arthopasaṃhitāyāṃ pṛcchāyām;	སངས་རྒྱས་བཅོམ་ལྡན་འདས་རྣམས་དོན་དང་ལྡན་པ་རྨེད་པ་དེ་ལ་དུས་མཁྱེན་པ་ཡིན་པས་།
 pṛcchati buddho bhagavān āyuṣmantan ānandam;	སངས་རྒྱས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་རྨས་པ་།
 kim eṣa ānanda ante ārāmasya uccaśabdo mahāśabdo jātaḥ mahājanakāyasya ca nirghoṣaḥ?	ཀུན་དགའ་བོ་། ཀུན་དགའ་ར་བའི་ནང་ན་སྐྱེ་བོའི་ཚོགས་ཆེན་པོའི་སྒྲ་མཐོན་པོ་དང་། སྒྲ་ཆེན་པོར་གྲགས་པ་འདི་ཅི་ཞིག་ཡིན་།
 sa kathayati:	དེས་གསོལ་པ་།
 aśvakapunarvasukābhyām ḥbhikṣūbhyāṃḥ bhikṣūn ārabhyā trayaḥ śayanāsanoddeśakāḥ kṛtāḥ, ṣaṭ śayanāsanagrāhakāḥ; bhikṣavaḥ śayanāsanaṃ na labhante;	དགེ་སློང་འགྲོ་མགྱོགས་དང་ནབ་སོ་གཉིས་ཀྱིས་གནས་མལ་བསྐོ་བ་གསུམ་དང་། གནས་མལ་གཟུང་བ་དྲུག་བགྱིས་ནས་དགེ་སློང་རྣམས་ཀྱིས་གནས་མལ་མ་ཐོབ་པར་གྱུར་ཏེ་།
 tenāyam ante ārāmasya uccaśabdo mahāśabdo mahājanakāyasya ca nirghoṣaḥ;	དེས་ན་། ཀུན་དགའ་ར་བའི་ནང་ན་སྐྱེ་བོའི་ཚོགས་ཆེན་པོའི་སྒྲ་མཐོན་པོ་དང་། སྒྲ་ཆེན་པོ་འདི་གྲགས་ལགས་སོ་༎
 bhagavān āha:	བཅོམ་ལྡན་འདས་ཀྱིས་བཀའ་སྩལ་པ་། ཀུན་དགའ་བོ་༎
 kalahakārakān ānanda mayā bhikṣūn saṃdhāya trayaḥ śayanāsanoddeśakāḥ ṣaṭ śayanāsanagrāhakāḥ kṛtāḥ,	ངས་འཐབ་ཀྲོལ་བྱེད་པའི་དགེ་སློང་རྣམས་ལ་དགོངས་ནས་གནས་མལ་བསྐོ་བ་གསུམ་དང་། གནས་མལ་གཟུང་བ་དྲུག་མཛད་ཀྱི་།
 no 'tra prakṛtisthakānām;	རང་བཞིན་དུ་གནས་པ་ལ་ནི་མ་ཡིན་པས་།
 tasmān na bhikṣubhiḥ prakṛtisthakān bhikṣūn ārabhya trayaḥ śayanāsanoddeśakāḥ kartavyāḥ ṣaṭ śayanāsanagrāhakāḥ; kurvanti, sātisārā bhavanti the mischief of the six monks again	དེ་ལྟ་བས་ན་། དགེ་སློང་རྣམས་ཀྱིས་རང་བཞིན་དུ་གནས་པའི་དགེ་སློང་རྣམས་ལས་བརྩམས་ཏེ་གནས་མལ་བསྐོ་བ་གསུམ་དང་། གནས་མལ་གཟུང་བ་དྲུག་མི་བྱའོ་༎ བྱེད་ན་།
 bhagavān kośaleṣu janapadeṣu cārikān caran anyatarasmin agrāmake 'raṇyāyatane rātrivāsam upagataḥ sārdhaṃ bhikṣusaṃghena;	འགལ་ཚབས་ཅན་དུ་འགྱུར་རོ་༎ སངས་རྒྱས་བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ཏུ་ཡུལ་ཀོ་ས་ལའི་ལྗོངས་རྒྱུ་ཞིང་གཤེགས་པ་༄༣༣༡ཨ་༌༎ ན་གྲོང་མེད་པའི་དགོན་པ་ཞིག་ཏུ་ནུབ་མོ་དགོངས་བཏབ་བོ་༎
 ṣaḍvargikair bhagavato 'rthāya ekaṃ śobhanavṛkṣaṃ sthāpayitvā (śay-v 54)	དྲུག་སྡེ་རྣམས་ཀྱིས་བཅོམ་ལྡན་འདས་ཀྱི་ཕྱིར་ཤིང་བཟང་པོ་ཞིག་བཞག་ནས་།
 anye śobhanavṛkṣā ātmanā gṛhītāḥ;	ཤིང་བཟང་པོ་གཞན་ནི༏་རང་རང་གིས་བཟུང་ངོ་༎
 sthavirasthavirāṇāṃ bhikṣūṇāṃ koṭaravṛkṣā prāptāḥ;	དགེ་སློང་གནས་བརྟན་གནས་བརྟན་རྣམས་ཀྱིས་ནི་། ཤིང་ཁོང་སྟོང་དག་ཐོབ་བོ་༎
 rājñā prasenajitā kośalena śrutam;	ཀོ་ས་ལའི་རྒྱལ་པོ་གསལ་རྒྱལ་གྱིས་ཐོས་ནས་།
 sa caturaṅgena balakāyena pratyudgataḥ;	དཔུང་གི་ཚོགས་ཡན་ལག་བཞི་དང་ཆས་ཏེ་བསུ་ནས་།
 sa bhagavataḥ pādābhivandanaṃ kṛtvā sthavirasthavirān paryeṣate;	དེས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ནས་དགེ་སློང་གནས་བརྟན་གནས་བརྟན་རྣམས་ལ་བརྟགས་ན་། ཇི་ཙམ་ན་དྲུག་སྡེ་རྣམས་ནི་།
 yāvat paśyati ṣaḍvargikān śobhaneṣu vṛkṣesv avasthāpitān;	ཤིང་བཟང་པོ་དག་གི་དྲུང་ན་གནས་ལ་།
 sthavirasthavirān koṭaravṛkṣeṣu;	གནས་བརྟན་གནས་བརྟན་རྣམས་ཀྱི་ནི་།
 sa hum iti kṛtvā yena bhagavāṃs tenopasaṃkrāntaḥ; upasaṃkramya bhagavataḥ pādau śirasā vanditvaikānte niṣaṇṇaḥ; ekāntaniṣaṇṇo rājā prasenajit kośalo (a 331b)	ཤིང་ཁོང་སྟོང་རྣམས་མཐོང་ནས་དེས་འཇལ་ཏོ་ཞེས་བྱས་ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ་། ཕྱོགས་གཅིག་ཏུ་འདུག་ནས་ཀོ་ས་ལའི་རྒྱལ་པོ་གསལ་རྒྱལ་གྱིས་བཅོམ་ལྡན་འདས་ལ་འདི་སྐད་། ཅེས་གསོལ་ཏོ་༎ 
 bhagavantam idam avocat:	བཙུན་པ་།
 aham asmi bhadanta rājā kṣatriyo mūrdhābhiṣiktaḥ prabhuḥ sarvaviṣayodbhavānāṃ ratnānām;	བདག་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་། གཙོ་བོ་ལགས་ཏེ་། ཡུལ་མཐའ་དག་ནས་འབྱུང་བའི་རིན་པོ་ཆེ་རྣམས་ལས་ཐམས་ཅད་ཀྱི་མཆོག་གི་དངོས་པོ་གང་ལགས་པ་དེ་ནི་། 
 sarvaṃ praṇītavastu tan mama;	བདག་གི་ལགས་ལ་།
 ḥyadḥ avaśiṣṭam yathārhaṃ tad devīnāṃ kumārāṇām amātyānām baṭabalāgrasya;	ལྷག་མ་རྣམས་ལས་ཇི་ལྟར་འཚལ་བ་བཞིན་དུ་མཆིས་བྲང་དང་། གཞོན་ནུ་དང་། བློན་པོ་༄༣༣༡བ་དང༏་ཁྲོམ་གྱི་རུ་བ་རྣམས་ཀྱི་ལགས་སོ་༎
 bhagavān apy uttaro dharmarājā,	བཅོམ་ལྡན་འདས་ཀྱང་བླ་ན་མ་མཆིས་པའི་ཆོས་ཀྱི་རྒྱལ་པོ་ལགས་།
 āryakauṇḍinyaśāriputramaudgalyāyanakāśyaparevataprabhṛtayo mahāśrāvakā koṭaravṛkṣeṣv avasthitāḥ;	འཕགས་པ་ཀོའུ་དི་ནྱ་དང་། ཤའ་རིའི་བུ་དང་། མོའུ་འགལ་གྱི་བུ་དང་། འོད་སྲུང་དང་། ཀུན་དགའ་བོ་དང་། ནམ་གྲུ་ལ་སོགས་པ་ཉན་ཐོས་ཆེན་པོ་རྣམས་ནི་། ཞུགས་ཤིང་ཁོང་སྟོང་རྣམས་ཀྱི་དྲུང་ན་མཆིས་ལ་།
 ṣaḍvargikās tu śobhanavṛkṣeṣu;	དྲུག་སྡེ་རྣམས་ཀྱི་ནི་། ཞུགས་ཤིང་བཟང་ཆེས་ལགས་ཀྱི༏་ཀྱེ་མའོ་༎
 aho bata bhagavān vṛkṣān api yathāvṛddhikayā prajñapayed anukampām ādāya iti;	བཅོམ་ལྡན་འདས་ཐུགས་བརྩེ་བ་ཉེ་བར་བཟུང་སྟེ་ཞུགས་ཤིང་ལ་ཡང་རྒན་རིམ་ཇི་ལྟ་བ་བཞིན་གྱི་བཅའ་བ་མཛད་དུ་གསོལ་།
 adhivāsayati bhagavān rājñaḥ prasenajitaḥ kośalasya tūṣṇīṃbhāvena;	བཅོམ་ལྡན་འདས་ཀྱིས་ཀོ་ས་ལའི་རྒྱལ་པོ་གསལ་རྒྱལ་ལ་ཅང་མི་གསུང་བས་གནང་ངོ་༎
 atha rājā prasenajit kośalo bhagavatas tūṣṇīṃbhāvenādhivāsanāṃ viditvā bhagavataḥ pādau śirasā vanditvā utthāyāsnāt prakrāntaḥ; asyām utpattau bhagavān āha:	དེ་ནས་ཀོ་ས་ལའི་རྒྱལ་པོ་གསལ་རྒྱལ་གྱིས་བཅོམ་ལྡན་འདས་ཅང་མི་གསུང་བས་གནང་བར་རིགས་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་སྟན་ལས་ལངས་ནས་སོང་ངོ་༎ བྱུང་བ་འདི་ལ་བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དང་། དེ་ལྟ་བས་ན་།
 tasmāt tarhi bhikṣavo vṛkṣā api yathāvṛddhikayā uddeṣṭavyā sthaṇḍilāny api śādvalāny api iti;	ཤིང་རྣམས་དང་། སྒང་བུ་དང་། གསིང་མ་རྣམས་ཀྱང་རྒན་རིམ་ཇི་ལྟ་བ་བཞིན་བསྐོ་བར་བྱའོ་༎
 uktaṃ bhagavatā: vṛkṣā api yathāvṛddhikayā uddeṣṭavyā sthaṇḍilāni śādvalāny api iti	བཅོམ་ལྡན་འདས་ཀྱིས་ཤིང་དང་། སྒང་བུ་དང་། གསིང་མ་རྣམས་ཀྱང་རྒན་རིམ་ཇི་ལྟ་བ་བཞིན་དུ་བསྐོ་བར་བྱའོ་༎
 bhikṣavaḥ svayam evoddiśanti;	ཞེས་གསུངས་པ་དང་། དགེ་སློང་རྣམས་རང་ཉིད་སྒོ་བར་བྱེད་ནས་།
 bhagavān āha:	བཅོམ་ལྡན་འདས་ཀྱིས་བཀའ་སྩལ་པ་།
 vihāroddeśako bhikṣuḥ saṃmantavyaḥ; bhikṣavo 'viśeṣeṇa saṃmanyante;	གནས་ཁང་སྐོ་བའི་དགེ་སློང་བསྐོ་བར་བྱའོ་༎ དགེ་སློང་རྣམས་ཀྱིས་ཕལ་པ་ལས་བསྐོས་ནས་།
 bhagavān āha:	༄༣༣༢ཨ་༌༎ བཅོམ་ལྡན་འདས་ཀྱིས་བཀའ་སྩལ་པ་།
 pañcabhir dharmaiḥ samanvāgato vihāroddeśako bhikṣur asaṃmato na saṃmantavyaḥ,	ཆོས་ལྔ་དང་ལྡན་པའི་དགེ་སློང་གཙུག་ལག་ཁང་འགོད་པར་མ་བསྐོས་པ་ནི་བསྐོ་བར་མི་བྱའོ་༎ བསྐོས་པ་ནི་།
 saṃmataś cāvakāśayitavyaḥ;	དབྱུང་བར་བྱའོ་༎
 katamaiḥ pañcabhiḥ?	ལྔ་གང་ཞེ་ན་།
 chandād gacchati dveṣān mohād bhayād gacchati uddiṣṭānuddiṣṭavihāraṃ na jānāti;	འདུན་པས་འགྲོ་བ་དང་། ཞེ་སྡང་གིས་འགྲོ་བ་དང་། གཏི་མུག་གིས་འགྲོ་བ་དང་། འཇིགས་པས་འགྲོ་བ་དང་། གཙུག་ལག་ཁང་བསྐོས་པ་དང་མ་བསྐོས་པ་མི་ཤེས་པ་སྟེ་།
 ebhiḥ pañcabhir dharmaiḥ samanvāgataḥ vihāroddeśako 'saṃmato na saṃmantavyaḥ,	ཆོས་འདི་ལྔ་དང་ལྡན་པ་ནི་། གཙུག་ལག་ཁང་སྐོ་བར་མ་བསྐོས་པ་ནི་། བསྐོ་བར་མི་བྱའོ་༎
 saṃmataś cāvakāśayitavyaḥ; (śay-v 54)	བསྐོས་པ་ནི་དབྱུང་བར་བྱའོ་༎ ཡང་།
 pañcabhis tu dharmaiḥ samanvāgato vihāroddeśakaḥ asaṃmataḥ saṃmantavyaḥ,	ཆོས་ལྔ་དང་ལྡན་པ་ནི་། གཙུག་ལག་ཁང་སྐོ་བར་མ་བསྐོས་པ་ནི་།
 saṃmataś ca nāvakāśayitavyaḥ;	བསྐོ་བར་བྱའོ་༎ བསྐོས་པ་ནི་། དབྱུང་བར་མི་བྱའོ་༎
 katamaiḥ pañcabhiḥ?	ལྔ་གང་ཞེ་ན་།
 na chandād gacchati na dveṣān na bhayān na mohād gacchati uddiṣṭānudhiṣṭaṃ ca jānāti;	འདུན་པས་མི་འགྲོ་བ་དང་། ཞེ་སྡང་གིས་མི་འགྲོ་བ་དང་། གཏི་མུག་གིས་མི་འགྲོ་བ་དང་། འཇིགས་པས་མི་འགྲོ་བ་དང་། གཙུག་ལག་ཁང་བསྐོས་པ་དང་མ་བསྐོས་པ་ཤེས་པ་སྟེ་།
 ebhiḥ pañcabhir dharmaiḥ samanvāgato vihāroddeśakaḥ asaṃmataś ca saṃmantavyaḥ,	ཆོས་འདི་ལྔ་དང་ལྡན་པ་ནི་། གཙུག་ལག་ཁང་སྐོ་བར་མ་བསྐོས་པ་ནི་།
 saṃmataś ca nāvakāśayitavyaḥ	བསྐོ་བར་བྱའོ་༎ བསྐོས་པ་ནི་། དབྱུང་བར་མི་བྱའོ་༎ བསྐོ་བ་ནི་།
 evaṃ ca punaḥ saṃmantavyaḥ:	འདི་ལྟར་བྱ་སྟེ་།
 śayanāsanaprajñaptiṃ kṛtvā gaṇḍīm ākoṭya pṛṣṭhavācikayā bhikṣūn samanuyujya sarvasaṃghe saṃniṣaṇṇe saṃnipatite pūrvavad yāvad utsāhayitavyaḥ;	གནས་མལ་བཤམས་ཏེ་གནདའི་བརྡུངས་ལ་། དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་ལ་། དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་། རེ་ཞིག་ཐོག་མར་སྤྲོ་བར་བྱ་སྟེ་།
 utsahase tvam evaṃnāmā saṃghasya vihārān uddeṣṭum iti;	མིང་འདི་ཞེས་བྱ་བ་ཁྱོད་། དགེ་འདུན་གྱི་གཙུག་ལག་ཁང་སྐོ་བར་༄༣༣༢བ་སྤྲོའམ་། དེ་གལ་ཏེ་སྤྲོ་བར་གྱུར་ན་།
 saced utsahate ḥtena vaktavyam utsahe iti;	དེས་སྤྲོའོ་ཞེས་བརྗོད་པར་བྱའོ་༎
 tataḥ paścādḥ ekena bhikṣuṇā jñaptiṃ kṛtvā karma kartavyam;	དེ་ནས་དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎
 śṛṇotu bhadantāḥ saṃghaḥ,	དགེ་འདུན་བཙུན་པ་རྣམས་གསན་དུ་གསོལ་།
 ayaṃ evaṃnāmā vihāroddeśako bhikṣur utsahate saṃghasya vihārān uddeṣṭum;	གཙུག་ལག་ཁང་སྐོ་བ་དགེ་སློང་མིང་འདི་ཞེས་བགྱི་བ་འདི་། དགེ་འདུན་གྱི་གཙུག་ལག་ཁང་སྐོ་བར་སྤྲོ་ན་།
 sacet saṃghasya prāptakālaṃ kṣameta,	གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་།
 anujānīyaṭ saṃgho yat saṃgha evaṃnāmānaṃ vihāroddeśakam saṃmanyeta ity eṣā jñāptiḥ;	དགེ་འདུན་གྱིས་གནང་བར་མཛོད་ཅིག་དང༏་འདི་ལྟར་། དགེ་འདུན་གྱིས་མིང་འདི་ཞེས་བགྱི་བ་འདི་། གཙུག་ལག་ཁང་སྐོ་བར་བསྐོ་བ་མཛད་དོ་༎ འདི་ནི་། གསོལ་བའོ་༎
 karma kartavyam;	ལས་བྱ་བ་ནི་།
 śṛṇotu bhadantāḥ saṃghaḥ,	དགེ་འདུན་བཙུན་པ་རྣམས་གསན་དུ་གསོལ་།
 ayam evaṃnāmā vihāroddeśako bhikṣuḥ utsahate saṃghasya vihārān uddeṣṭum tat saṃgha evaṃnāmānaṃ vihāroddeśakaṃ bhikṣuṃ saṃmanyate; yeṣām āyuṣmatām kṣamate evaṃnāmānaṃ vihāroddeśakaṃ bhikṣuṃ saṃmantum tet tūṣṇīm; na kṣamate,	གཙུག་ལག་ཁང་སྐོ་བ་དགེ་སློང་མིང་འདི་ཞེས་བགྱི་བ་འདི་། དགེ་འདུན་གྱི་གཙུག་ལག་ཁང་སྐོ་བར་སྤྲོ་ནས་། འདི་ལྟར་།
 bhāṣantā; saṃmataḥ saṃghena evaṃnāmā vihāroddeśako bhikṣuḥ;	དགེ་འདུན་གྱིས་དགེ་སློང་མིང་འདི་ཞེས་བྱ་བ་འདི་། གཙུག་ལག་ཁང་སྐོ་བར་བསྐོས་ན་། ཚེ་དང་ལྡན་པ་གང་དག་དགེ་སློང་མིང་འདི་ཞེས་བགྱི་བ་འདི་། གཙུག་ལག་ཁང་སྐོ་བར་བསྐོ་བར་བཟོད་པ་དེ་དག་ནི་། ཅང་མ་གསུངས་ཤིག་། གང་དག་མི་བཟོད་པ་དེ་དག་ནི་། གསུངས་ཤིག་།
 kṣāntam anujñātaṃ saṃghena yasmāt tūṣṇīm;	དགེ་འདུན་གྱིས་བཟོད་ཅིང་གནང་ནས་། དགེ་འདུན་གྱིས་དགེ་སློང་མིང་འདི་ཞེས་བགྱི་བ་འདི་། གཙུག་ལག་ཁང་སྐོ་བར་བསྐོས་ཏེ་། འདི་ལྟར་།
 evam etad dhārayāmi;	ཅང་མི་གསུང་བས་དེ་དེ་བཞིན་དུ་འཛིན་ཏོ་༎ གཙུག་ལག་ཁང་འགོད་པ་ཇི་ལྟ་བ་བཞིན་དུ་ཟས་ལ་སྐོ་བ་དང་། ཐུག་པ་འབྲིམ་པ་དང་། བག་ཚོས་འབྲིམ་པ་དང་། ཕྲན་༄༣༣༣ཨ་༌༎
 yathā vihāroddeśakaḥ evaṃ bhaktoddeśakaḥ yavāgūcāradaḥ khādyakabhājakaḥ yatkiṃciccārakaḥ bhāṇḍagopakaḥ cīvaragopakaḥ ḥcīvarabhājakaḥḥ varṣāśāṭigopakaḥ varṣāśāṭībhājakaḥ preṣakaḥ; pañcabhir (śay-v 56)	ཚེགས་འབྲིམ་པ་དང་། སྣོད་སྤྱད་འདྲུབ་པ་དང་། གོས་སྦེད་པ་དང་། གེས་འགེད་པ་དང་། དབྱར་གྱི་རས་ཆེན་སྦེད་པ་དང་། དབྱར་གྱི་རས་ཆེན་འགེད་པ་དང་། མངག་གཞུག་པ་དང་། མཛེས་འཆོས་པ་ཡང་དེ་བཞིན་ཏེ་།
 dharmaiḥ samanvāgataḥ prāsādavāriko bhikṣur asaṃmato na saṃmantavyaḥ,	ཆོས་ལྔ་དང་ལྡན་པའི་དགེ་སློང་མ་བསྐོས་པ་ནི་། བསྐོ་བར་མི་བྱའོ་༎
 ḥsaṃmntaś cāvakāśayitavyaḥḥ;	བསྐོས་པ་ནི་། དབྱུང་བར་བྱའོ་༎
 katamaiḥ pañcabhiḥ?	ལྔ་གང་ཞེ་ན་།
 chandād gacchati dveṣān mohād bhayād gacchati, prāsādikāprāsādikaṃ ca na jānātī;	འདུན་པས་འགྲོ་བ་དང་། ཞེ་སྡང་གིས་འགྲོ་བ་དང་། གཏི་མུག་གིས་འགྲོ་བ་དང་། འཇིགས་པས་འགྲོ་བ་དང་། མཛེས་པ་དང་མི་མཛེས་པ་མི་ཤེས་པ་སྟེ་།
 pañcabhis tu dharmaiḥ samanvāgataḥ prāsādavāriko bhikṣur asaṃmata saṃmantavyaḥ,	ཆོས་འདི་ལྔ་དང་ལྡན་པའི་དགེ་སློང་མཛེས་འཆོས་པར་མ་བསྐོས་པ་ནི་། བསྐོ་བར་མི་བྱའོ་༎ བསྐོས་པ་ནི་། དབྱུང་བར་བྱའོ་༎ ཡང་། ཆོས་ལྔ་དང་ལྡན་པའི་དགེ་སློང་མཛེས་འཆོས་པར་མ་བསྐོས་པ་ནི་།
 saṃmataś cānavakāśayitavyaḥ;	བསྐོ་བར་བྱའོ་༎ བསྐོས་པ་ནི་། དབྱུང་བར་མི་བྱའོ་༎
 katamaiḥ pañcabhiḥ?	ལྔ་གང་ཞེ་ན་། འདུན་པས་མི་འགྲོ་བ་དང་། ཞེ་སྡང་གིས་མི་འགྲོ་བ་དང་། གཏི་མུག་གིས་མི་འགྲོ་བ་དང་། འཇིགས་པས་མི་འགྲོ་བ་དང་། མཛེས་པ་དང་མི་མཛེས་པ་ཤེས་པ་སྟེ་། ཆོས་འདི་ལྔ་དང་ལྡན་པའི་དགེ་སློང་མཛེས་འཆོས་པར་མ་བསྐོས་པ་ནི་། བསྐོ་བར་བྱའོ་༎ བསྐོས་པ་ནི་།
 na chandād gacchati, na dveṣān na mohān na bhayād gacchati prāsādikāprāsādikaṃ ca jānāti	དབྱུང་བར་མི་བྱའོ་༎
 uddānam vihārabhaktoddeśako yavāgūkhādyakena ca | yatkiṃcid bhaṇḍagopakaś cīvaradvayam eva ca ||	གཙུག་ལག་ཁང་དང་ཟས་འགེད་དང་༎ ཐུག་པ་འབྲིམ་དང་བག་ཚོས་དང་༎ ཕྲན་ཚེགས་སྣོད་སྤྱད་སྦེད་པ་དང་༎ ཆོས་གོས་གཉིས་དང་དེ་བཞིན་དུ་༎
 varṣāśāṭī ca gopaś ca bhājakaḥ preṣakas tathā |	དབྱར་གྱི་རས་ཆེན་སྦེད་པ་དང་༎ འགེད་༄༣༣༣བ་པ་དག་དང་མངག་གཞུག་དང་༎ དེ་བཞིན་དུ་ནི་མཛེས་འཆོས་ཏེ་༎
 prāsādavārikaś caiva pudgalā dvādśa smṛtāḥ ||	གང་ཟག་བཅུ་གཉིས་ཡིན་པར་བཤད་༎
 śayanāsanavastu samāptam ******************************************************************************* index of the english titles in the śayanāsanavastu: old monks are entitled to veneration	གནས་མལ་གྱི་གཞི་རྫོགས་སོ་༎༎ རྩོད་པ་ཞི་བར་བྱེད་པའི་གཞིའི་སྡོམ་ལ༏་འཐབ་དང་འགྱེད་པའི་རྩོད་པ་དང་༎ རྩ་བ་གང་དང་དགེ་བ་གང་༎ འགྱེད་པ་ཡིན་ལ་རྩོད་མིན་དང་༎ འགྱེད་པ་དུས་ནི་ཞི་བ་དང་༎ འགྱེད་པ་མངོན་སུམ་ཞི་བ་དང་༎ ཚུལ་ཤིང་དག་ནི་བླངས་པ་ཡིས་༎ གདམས་ངག་མེད་པ་མངོན་སུམ་དང་༎ དྲན་དང་མ་མྱོས་འདུལ་འོས་དང་༎ དེ་ཡི་ངོ་བོ་ཚོལ་གཞུག་དང་༎ རཙབ༹་བཀྲམ་ལྟ་བུར་འོས་པ་ཡིས་༎ དགེ་འདུན་དག་ནི་མཐུན་པ་ཡིས་༎ དེ་བཞིན་བྱ་བའི་རྩོད་པ་ནི་༎ ཉེ་བར་ཞི་བར་བྱའོ་ཞེས་༎ དྲང་སྲོང་ཆེན་པོས་རབ་ཏུ་གསུངས་༎ སངས་རྒྱས་བཅོམ་ལྡན་འདས་ཡུལ་སེར་སྐྱའི་གཞི་ནྱ་གྲོ་དྷའི་ཀུན་དགའ་ར་བ་ན་བཞུགས་སོ་༎ གང་གི་ཚེ་བཅོམ་ལྡན་འདས་ཀྱིས་ཤའཀྱ་རྣམས་བདེན་པ་ལ་བཀོད་པ་དེའི་ཚེ་། དེ་རྣམས་བཅོམ་ལྡན་འདས་ལ་བལྟ་བའི་ཕྱིར་དུས་གསུམ་དུ་འདོང་བར་བྱེད་དོ་༎ བཅོམ་ལྡན་འདས་ཀྱིས་ཀྱང་དེ་རྣམས་ལ་ཡང་དང་ཡང་དུ་ཆོས་འཆད་པར་མཛད་དོ་༎ རྒྱལ་པོ་ཟས་གཙང་གི་ཀུན་ཏུ་སྤྱོད་པ་ནི་། ཤའཀྱའི་ཚོགས་ཀྱིས་བསྐོར་ནས་བཅོམ་ལྡན་འདས་ལ་བལྟ་བའི་ཕྱིར་དུས་གསུམ་དུ་འགྲོ་བར་བྱེད་དོ་༎ ཇི་ཙམ་དུས་གཞན་ཞིག་ན་། བཅོམ་ལྡན་འདས་འཁོར་བརྒྱ་ཕྲག་དུ་མའི་གུང་ལ་བཞུགས་ནས་སྦྲང་མའི་སྦྲང་རྩི་དབ༹ངས་མ་ལྟ་བུའི་ཆོས་བཤད་པ་ནི་། འཁོར་བརྒྱ་ཕྲག་དུ་མ་དབང་པོ་༄༣༣༤ཨ་༌༎ རྣམས་མི་ག-ཡོ་བས་། བཅོམ་ལྡན་འདས་ལས་སྙན་པ་སྙན་པའི་ཆོས་ཉན་པར་བྱེད་དོ་༎ རྒྱལ་པོ་ཟས་གཙང་ཡང་ཆོས་མཉན་པའི་ཕྱིར་རྒྱལ་པོའི་འབྱོར་པ་ཆེན་པོ་དང་། རྒྱལ་པོའི་མཐུ་ཆེན་པོས་ཤའཀྱའི་ཚོགས་ཀྱིས་བསྐོར་ནས་བཅོམ་ལྡན་འདས་ཀྱི་སྤྱན་སྔར་སོང་སྟེ་དེས་ཆོས་མཉན་ནས་སོང་ངོ་༎ དེ་ནས་ཤའཀྱ་མིང་ཆེན་གྱིས་། བཅོམ་ལྡན་འདས་ཀྱི་སྤྱན་སྔ་ནས་ཆོས་མཉན་ཏེ་དད་པ་སྐྱེས་ནས་རང་གི་ཁྱིམ་དུ་སོང་སྟེ་སྨྲས་པ་། ཀྱེ་མའོ་སངས་རྒྱས་། ཀྱེ་མའོ་ཆོས་། ཀྱེ་མའོ་དགེ་འདུན་། སངས་རྒྱས་བྱུང་བ་ནི་། བདག་འབྲས་བུ་དང་བཅས་པ་ཡིན་ནོ་༎ མིང་ཆེན་གྱི་ཆུང་མ་དམ་པས་སྨྲས་པ་། རྗེའི་སྲས་། དེ་ཅི་ལགས་། དེས་སྨྲས་པ་། དེང་བཅོམ་ལྡན་འདས་ཀྱིས་འཁོར་བརྒྱ་ཕྲག་དུ་མའི་མདུན་དུ་འདི་འདྲ་བའི་ཆོས་བཤད་པ་མཛད་དེ་། དེ་ཐོས་པས་སྲོག་ཆགས་བརྒྱ་སྟོང་ཕྲག་དུ་མས་ཁྱད་པར་ཆེན་པོ་རྟོགས་སོ་༎ དེས་སྨྲས་པ་། རྗེའི་སྲས་། སངས་རྒྱས་བྱུང་བ་ནི་། བདག་འབྲས་བུ་དང་བཅས་པ་ཡིན་ནོ་༎ ཞེས་གསུངས་པ་གང་ལགས་པ་དེ་མད་དེ་། སངས་རྒྱས་བྱུང་བ་ནི་། ཁྱེད་ཅག་ཁོ་ན་ལ་འབྲས་བུ་དང་བཅས་ལགས་ཀྱི་། བདག་ཅག་ལ་ནི་། མ་ལགས་སོ་༎ ཅིའི་ཕྱིར་། འདི་ལྟར་། བཅོམ་ལྡན་འདས་འཇིག་རྟེན་དུ་བྱུང་བ་ནི་། སྐྱེས་པ་རྣམས་ཀྱི་ཕྱིར་ལགས་ཀྱི་། བུད་མེད་རྣམས་ཀྱི་ཕྱིར་ནི་། མ་ལགས་སོ་༎ དེས་སྨྲས་པ་། བཟང་མོ་། དེ་སྐད་མ་སྨྲ་ཞིག་། བཅོམ་༄༣༣༤བ་ལྡན་འདས་ནི་། སེམས་ཅན་ཐམས་ཅད་ལ་ཕན་པ་དང་། ཐུགས་བརྩེ་བ་ཡིན་གྱི་། སོང་ཞིག་དང་། ཁྱོད་ཀྱིས་ཀྱང་བཅོམ་ལྡན་འདས་ཀྱི་སྤྱན་སྔ་ནས་ཆོས་ཐོས་པར་འགྱུར་རོ་༎ དེས་སྨྲས་པ་། ལྷ་ཤའཀྱའི་ཚོགས་ཀྱིས་བསྐོར་ནས་བཅོམ་ལྡན་འདས་ལ་བལྟ་བའི་ཕྱིར་དུས་གསུམ་དུ་བཞུད་ལ་། ལྷའི་མདུན་དུ་མངོན་སུམ་དུ་བདག་གིས་ཆོས་མཉན་པ་ག-ཡར་ཚ་ལགས་སོ་༎ འདི་ལྟར་། གལ་ཏེ་ལྷ་སྔ་དྲོ་བཞུད་ན་། བདག་གིས་ཀྱང་སླད་དྲོ་བཅོམ་ལྡན་འདས་ལ་ཆོས་མཉན་པར་བགྱིའོ་༎ ཤའཀྱ་མིང་ཆེན་གྱིས་བསམ་པ་། ལྷ་ལ་གསོལ་གྱི་། འགྲོའོ་༎ སྙམ་པ་ལས་ཡང་བསམ་པ༏་རང་གི་ཆུང་མའི་ཆེད་ལ་ལྷ་ལ་གསོལ་པ་བྱེད་ནི་། མི་ཕོད་ཀྱི་། ལྷ་ནི་། སྐྱེ་རྒུའི་བདག་མོ་ཆེན་མོ་ལ་བཀུར་སྟི་མང་དུ་བྱེད་དེ་། དེའི་ཚིག་ཉན་པར་གྱུར་བས་། དེ་ལ་དོན་འདི་རིག་པར་བྱའོ་༎ སྙམ་ནས་། དེ་སྐྱེ་རྒུའི་བདག་མོ་ཆེན་མོ་གོའུ་ཏ་མི་གང་ན་བ་དེར་སོང་སྟེ་ཕྱིན་ནས་། སྐྱེ་རྒུའི་བདག་མོ་ཆེན་པོ་གོའུ་ཏ་མི་ལ་དོན་དེ་སྨྲས་པ་དང་། དེས་སྨྲས་པ་། བཀའ་བཞིན་འཚལ་། ལྷ་ལ་གསོལ་བར་བགྱིའོ་༎ དེ་ནས་ཤའཀྱ་མིང་ཆེན་ཁྱིམ་དུ་སོང་ནས་ཤའཀྱ་རྣམས་ཀྱི་ཆུང་མ་རྣམས་ལ་སྨྲས་པ་དང་། དེ་ནས་ཤའཀྱ་རྣམས་ཀྱི་ཆུང་མ་དང་། གཞན་དག་གི་ཆུང་མ་རྣམས་སྐྱེ་རྒུའི་བདག་མོ་ཆེན་མོ་གང་ན་བ་དེར་སོང་སྟེ་ཕྱིན་པ་དང་། སྐྱེ་རྒུའི་བདག་མོ་ཆེན་མོ་གོའུ་ཏ་མི་ལ་འདི་སྐད་ཅེས་སྨྲས་སོ་༎ གོའུ་ཏ་མི་མཁྱེན་པར་མཛོད་ཅིག་། བདག་ཅག་༄༣༣༥ཨ་༌༎ གིས་བཅོམ་ལྡན་འདས་འཁོར་བརྒྱ་ཕྲག་དུ་མའི་མདུན་དུ་སྙན་པ་སྙན་པའི་ཆོས་སྦྲང་མའི་སྦྲང་རྩི་དབ༹ངས་མ་ལྟ་བུ་བཤད་པ་ན་། འཁོར་བརྒྱ་ཕྲག་དུ་མ་དབང་པོ་རྣམས་མི་ག-ཡོ་བས་། བཅོམ་ལྡན་འདས་ལས་སྙན་པ་སྙན་པའི་ཆོས་ཉན་ཏོ་༎ ཞེས་ཐོས་ནས་། བདག་ཀྱང་བཅོམ་ལྡན་འདས་ལས་ཆོས་དེ་ཐོས་པར་འཚལ་གྱི་། བདག་ཅག་གི་ཕྱིར་ལྷ་ལ་ཅི་ནས་ཀྱང་ལྷ་ནི་། སྔ་དྲོ་བཅོམ་ལྡན་འདས་ཀྱི་སྤྱན་སྔར་བཞུད་ལ་། བདག་ཅག་ཀྱང་སླད་དྲོ་མཆི་བར་གསོལ་བ་མཛོད་ཅིག་། དེས་སྨྲས་པ་། ཕུ་ནུ་མོ་དག་། ཁྱོད་ཀྱིས་སེམས་བསྐྱེད་པ་ལེགས་ཏེ་། རྒྱལ་པོ་ཟས་གཙང་ལ་བརྟག་གི་། སྐད་ཅིག་སྡོད་ཅིག་། དེ་ནས་སྐྱེ་རྒུའི་བདག་མོ་ཆེན་མོ་གོའུ་ཏ་མི་རྒྱལ་པོ་ཟས་གཙང་གང་ན་བ་དེར་སོང་སྟེ་ཕྱིན་ནས་། རྒྱལ་པོ་ཟས་གཙང་ལ་འདི་སྐད་ཅེས་སྨྲས་སོ་༎ ལྷ་མཁྱེན་པར་མཛོད་ཅིག་། བདག་གིས་བཅོམ་ལྡན་འདས་འཁོར་བརྒྱ་ཕྲག་དུ་མའི་གུང་ལ་བཞུགས་ནས་སྙན་པ་སྙན་པའི་ཆོས་སྦྲང་མའི་སྦྲང་རྩི་དབ༹ངས་མ་ལྟ་བུ་བཤད་པ་ན་། འཁོར་བརྒྱ་ཕྲག་དུ་མ་དབང་པོ་རྣམས་མི་ག-ཡོ་བས་། བཅོམ་ལྡན་འདས་ལ་སྙན་པ་སྙན་པའི་ཆོས་ཉན་ཏོ་༎ ཞེས་ཐོས་། ཤའཀྱའི་མཆིས་བྲང་རྣམས་ཀྱིས་ཀྱང་དེ་སྐད་ཐོས་ནས་དེ་རྣམས་ཆོས་ཉན་པར་འཚལ་ན་། ལྷ་ནི་། སྔ་དྲོ་བཅོམ་ལྡན་འདས་ཀྱི་སྤྱན་སྔར་གཤེགས་པའི་རིགས་སོ་༎ བདག་གིས་ཀྱང་ཤའཀྱའི་མཆིས་བྲང་རྣམས་༄༣༣༥བ་དེད་དེ་བཅོམ་ལྡན་འདས་ཀྱིས་སྤྱན་སྔར་སླད་དྲོ་མཆི་བར་བགྱིའོ་༎ དེ་ཅིའི་སླད་དུ་ཞེ་ན་། སྔ་དྲོ་ནི་། དེ་རྣམས་སྡུམ་པའི་བགྱི་བདག་བགྱིད་པས་། བཅོམ་ལྡན་འདས་ཀྱི་སྤྱན་སྔར་མཆི་བའི་སྐབས་མ་མཆིས་སོ་༎ རྒྱལ་པོ་ཟས་གཙང་མའི་ཀུན་ཏུ་སྤྱོད་པ་ནི་། གང་གི་ཚེ་སྐྱེ་རྒུའི་བདག་མོ་ཆེན་མོ་གོའུ་ཏ་མིས་ཚིག་སྨྲས་པ་དེའི་ཚེ་ལུས་ཀྱི་སྤུ་ཟིང་ཞེས་བྱེད་ནས་ལངས་ཏེ་། རེ་ཞིག་སྐྱེ་རྒུའི་བདག་མོ་ཆེན་མོའི་ཚིག་གི་ལན་མ་བྱིན་པ་དེའི་བར་དུ་མི་འདུག་པ་ཡིན་པས་། དེས་མགོ་བོས་བཏུད་ནས་སྨྲས་པ་། གོའུ་ཏ་མི་། བཀའ་བཞིན་འཚལ་། དེ་ནས་སྐྱེ་རྒུའི་བདག་མོ་ཆེན་མོ་གོའུ་ཏ་མི་ཤའཀྱའི་ཆུང་མ་ལྔ་བརྒྱས་ཡོངས་སུ་བསྐོར་ཏེ་བཅོམ་ལྡན་འདས་ཀྱི་སྤྱན་སྔར་ཆོས་མཉན་པའི་ཕྱིར་ནྱ་གྲོ་དྷའི་ཀུན་དགའ་ར་བར་སོང་ངོ་༎ ཇི་ཙམ་ན་ཤའཀྱ་མིང་ཆེན་གྱི་ཆུང་མ་ཡང་རྒྱན་ཐམས་ཅད་ཀྱིས་བརྒྱན་ནས་དེ་དང་ལྷན་ཅིག་སོང་སྟེ་གཟུགས་དང་ལང་ཚོ་དང་ལྡན་ཞིང་རྒྱན་ཐམས་ཅད་ཀྱིས་བརྒྱན་པས་། འདོད་ཆགས་དང་མ་བྲལ་བ་དག་ཆགས་པ་སྐྱེ་བར་ཞུགས་པ་དེ་། ཚེ་དང་ལྡན་པ་ཀུན་དགའ་བོས་མཐོང་ནས་སྨྲས་པ་།
 old house-holders,	སྲིང་མོ་། རེ་ཞིག་ཁྱོད་ཀྱིས་རང་བཞིན་གྱི་གཟུགས་ཉིད་ཀྱང་བཟང་མོ་བསྟན་སྡུག་པ་མཛེས་པ་ཡིན་ན་། རྒྱན་ཐམས་ཅད་ཀྱིས་བརྒྱན་པ་ལྟ་སྨོས་ཀྱང་ཅི་དགོས་། ཁྱོད་རྒྱན་གྱིས་བརྒྱན་ཏེ་འདིར་འོང་བ་གང་ཡིན་པ་དེ་ནི་། མ་ལེགས་པ་ཞིག་བྱས་ཏེ་། བདག་ཉིད་ཆེན་པོ་འདི་དག་ནི་། ཐམས་ཅད་འདོད་ཆགས་དང་བྲལ་བ་ཁོ་ན་ཡང་མ་ཡིན་ནོ་༎ ཞེས་དེ་ལ་དེ་སྐད་༄༣༣༦ཨ་༌༎ ཅེས་སྨྲས་པ་དང་། ངོ་ཚ་བ་སྙིང་ལ་ཕོག་པས་སྤྱི་བོ་སྨད་ནས་མཐའ་གཅིག་ཏུ་སོང་སྟེ་རྒྱན་རྣམས་བཀྲོལ་ནས་སེམས་ཁོང་དུ་ཆུད་ཅིང་འདུག་པ་ལས་། དེའི་མངག་གཞུག་མ་བུ་མོ་སྐྱེད་མ་ཞེས་བྱ་བ་དང་། དེ་ལྷན་ཅིག་ཆོས་མཉན་པའི་ཕྱིར་འོངས་པས་དེས་དེ་ལ་བོས་ཏེ་སྨྲས་པ་། སྐྱེད་མ་། སོང་ལ་རྒྱན་འདི་དག་ཁྱིམ་དུ་ཞོག་ལ་ཤོག་ཅིག་། དེ་རིངས་པར་སོང་ནས་དེས་ཁྱིམ་དུ་བཞག་སྟེ་སླར་འོངས་སོ་༎ དེ་ནས་སྐྱེ་རྒུའི་བདག་མོ་ཆེན་མོ་གོའུ་ཏ་མི་འཁོར་ལྔ་བརྒྱ་དང་བཅོམ་ལྡན་འདས་ཀྱི་ཞབས་གཉིས་ལ་མགོ་བས་ཕྱག་འཚལ་ནས་ཕྱོགས་གཅིག་ཏུ་འདུག་སྟེ་བཅོམ་ལྡན་འདས་ཀྱིས་ཀྱང་ཆོས་བཤད་པ་མཛད་དོ་༎ ཆོས་བཤད་པ་མཛད་པ་དེའི་ཚེ་། ཇི་ཙམ་ན་ཤའཀྱའི་བུ་མོ་ཞིག་མགུལ་བ་ན་མུ་ཏིག་གི་དོ་ཤལ་བཏགས་པ་ལ་མྱུར་བ་མྱུར་བར་ལྟ་ཞིང་ལག་པས་ནོམ་པར་བྱེད་དོ་༎ དེ་ནས་བཅོམ་ལྡན་འདས་ཀྱིས་། མི་རྟག་པ་དང་ལྡན་པའི་ཆོས་བཤད་པར་བརྩམས་སོ་༎ འོན་ཀྱང་དེས་ཆོས་ལ་མི་གཏོད་ཀྱི་། མུ་ཏིག་གི་དོ་ཤལ་ཁོ་ན་ལ་རྟོག་པར་བྱེད་དོ་༎ མིང་ཆེན་གྱི་ཆུང་མ་དམ་པས་། ཤའཀྱའི་བུ་མོ་མགུལ་པ་ན་མུ་ཏིག་གི་དོ་ཤལ་བཏགས་པ་ལ་མྱུར་བ་མྱུར་བར་རྟོག་པར་བྱེད་པ་མཐོང་ངོ་༎ མཐོང་ནས་ཀྱང་འདི་སྙམ་དུ་སེམས་ཏེ་། ཉོན་མོངས་འདི་། འདུ་བྱེད་རྣམས་འདི་ལྟར་མི་རྟག་བར་བཤད་ན་། མུ་ཏིག་གི་དོ་ཤལ་འདི་ལ་ལྷག་པར་ཆགས་ཏེ་མྱུར་བ་མྱུར་བར་བརྟག་ཏུ་ཅི་ཡོད་། ༄༣༣༦བ་གལ་ཏེ་བདག་གི་མུ་ཏིག་གི་ཕྲེང་བ་མཐོང་ན་། འདིའི་རྒྱགས་པ་ཐམས་ཅད་དང་བྲལ་བར་འགྱུར་རོ་༎ སྙམ་དུ་བསམ་ནས་། མངག་གཞུག་མའི་བུ་མོ་སྐྱེད་མ་ལ་སྨྲས་པ་། སྐྱེད་མ་། སོང་ལ་ཁོ་མོའི་མུ་ཏིག་གི་དོ་ཤལ་མྱུར་དུ་ཁྱེར་ཏེ་ཤོག་ཅིག་། དེ་ཆོས་ཉན་པ་ལ་སེམས་བསྡུས་པས་། དེ་འདི་སྙམ་དུ་སེམས་ཏེ་། ཀྱེ་ཧུད་འདི་འདྲ་བའི་ཆོས་འཆད་ན་། བདག་རྗེ་མོས་མངགས་པས་ཆོས་ཀྱི་བར་ཆད་བྱུང་བར་གྱུར་ཏེ་། མདོར་ན་བྲན་གྱི་རང་བཞིན་དུ་གྱུར་པ་ནི་། རེ་སྡུག་སྙམ་དུ་བསམ་ནས་སྡུག་བསྔལ་དང་། ཡིད་མི་བདེ་བས་གདུངས་པས་ཚིགས་སུ་བཅད་པས་སྨྲས་པ༏་གང་ཡང་སྡིག་པས་དེ་རིང་རྒྱལ་ཞལ་བལྟ་བ་དང་༎ བདེ་གཤེགས་ཞལ་ནས་དྲི་མེད་ཆོས་མཉན་མི་འཐོབ་པ་༎ བྲན་དངོས་གཞན་དབང་སྡུག་བསྔལ་མང་པོ་ཐ་ཆད་དེ་༎ བདག་གི་འཚོ་བ་སྔོན་བྱས་ལས་ཀྱིས་ཐོབ་པ་ངན་༎ དེ་ནས་བཅོམ་ལྡན་འདས་འདི་སྙམ་དུ་དགོངས་ཏེ་། བུ་མོ་སྐྱེད་མ་འདི་ནི་། སྔོན་གྱི་སངས་རྒྱས་རྣམས་ལ་ལྷག་པར་བྱ་བ་བྱས་པ་ཡིན་མོད་ཀྱི་། ཚེ་ཅུང་ཞིག་ཡོད་པས་འདི་འཁོར་བའི་བཙོན་ར་ནས་དབྱུང་བར་བྱའོ་༎ སྙམ་དུ་དགོངས་ནས་། རྫུ་འཕྲུལ་གྱིས་གྲོ་ག་ལ་། དགེ་མ་སྐྱེ་བ་བྱུང་ན་ནི་༎ འཇིག་པ་ཡིན་པར་བསམ་ནས་སུ་༎ ངས་གསུངས་པ་ཡི་དགེ་བ་ལ་༎ བརྩོན་འགྲུས་བསྐྱེད་ནས་མཉན་པར་བྱ་༎ ཞེས་བྲིས་ནས་བྱིན་ནོ་༎ དེ་ནས་བུ་མོ་སྐྱེད་མ་དགའ་བ་དང་། མགུ་བ་དང་། རངས་པ་དང་། ཡིད་བདེ་བ་སྐྱེས་༄༣༣༧ཨ་༌༎ ནས་ཚིགས་སུ་བཅད་པ་སྨྲས་བཞིན་སངས་རྒྱས་ལ་དམིགས་པའི་སེམས་ཁོ་ནས་སོང་བ་དང་། ལས་རྣམས་བསྐལ་པ་བརྒྱར་ཡང་ནི་༎ ཆུད་མི་ཟ་བའང་ཚོགས་དང་དུས་༎ རྙེད་ན་ལུས་ཅན་རྣམས་ལ་ནི་༎ འབྲས་བུ་དག་ཏུ་འགྱུར་བ་ཉིད་༎ ཅེས་བྱ་བ་ཡིན་པས་། ཚེ་ཅུང་ཞིག་ཡོད་པའི་ལས་ཚོགས་པ་རྙེད་དེ་། བ་དྲུས་མ་ཞིག་གིས་བསད་དོ་༎ དེ་སངས་རྒྱས་ལ་སེམས་མངོན་པར་དད་པར་བྱས་ཏེ་ཤི་བས་། སིངག་ལའི་གླིང་དུ་སིངག་ལའི་རྒྱལ་པོའི་བཙུན་མོ་དམ་བའི་མངལ་དུ་སྐྱེས་པར་གྱུར་ཏེ་། གང་གི་ཉི་མ་ལ་ཉིང་མཚམས་སྦྱར་བ་དེ་ཁོ་ནའི་ཉིན་པར་མུ་ཏིག་གི་ཆར་པ་བབ་བོ་༎ རྒྱལ་པོས་ལྟས་མཁན་རྣམས་བཀུག་སྟེ་སྨྲས་པ་དང་། དེ་རྣམས་ཀྱིས་སྨྲས་པ་། ལྷ་། འདི་ནི་། སེམས་ཅན་ཞིག་བཙུན་མོའི་ལྷུམས་སུ་ཞུགས་པ་དེའི་མཐུ་ལགས་སོ་༎ ཇི་ཙམ་ན་མངལ་གྱི་སྨིན་པར་བྱ་བའི་ཕྱིར་ཏེ་། སྒྲ་ཡིད་དུ་མི་འོང་བ་ཅུང་ཟད་ཀྱང་མི་གྲག་ཅིང་། གྲང་བ་ན་གྲང་བའི་ཡོ་བྱད་དང་། དྲོ་བ་ན་དྲོ་བའི་ཡོ་བྱད་དང་། སྨན་པས་བསྟན་པའི་ཁ་ཟས་ཧ་ཅང་ཁ་བ་མ་ཡིན་པ་དང་། ཧ་ཅང་སྐྱུར་བ་མ་ཡིན་པ་དང་། ཧ་ཅང་ལན་ཚབ༹་ཅན་མ་ཡིན་པ་དང་། ཧ་ཅང་མངར་བ་མ་ཡིན་པ་དང་། ཧ་ཅང་རྩུབ་པ་མ་ཡིན་པ་དང་། ཧ་ཅང་བསྐ་བ་མ་ཡིན་པ་དང་། ཁ་བ་དང་། སྐྱུར་བ་དང་། ལན་ཚབ༹་དང་། མངར་བ་དང་། རྩུབ་པ་དང་། བསྐ་བ་རྣམས་སྤངས་པའི་ཁ་ཟས་ཀྱིས་བསྙེན་༄༣༣༧བ་བཀུར་བྱེད་ཅིང་། དོ་ཤལ་དང་སེ་མོ་དོས་ལུས་བརྒྱན་ནས་ལྷའི་བུ་མོ་དགའ་ཚལ་ན་རྒྱུ་བ་བཞིན་དུ་ཁྲི་ནས་ཁྲི་དང་། ཁྲིའུ་ནས་ཁྲིའུར་འགྲོ་ཞིང་། འོག་གི་ས་ལ་འབབ་པར་མི་བྱེད་དོ་༎ དེ་ཟླ་བ་བརྒྱད་དམ་དགུ་འདས་ནས་བུ་མོ་གཟུགས་བཟང་བ་མཛེས་པ་བལྟ་ན་སྡུག་པ་ཞིག་བཙས་ཏེ་། གང་གི་ཉི་མ་ལ་བཙས་པ་དེ་ཉིད་ཀྱི་ཉིན་པར་ཡང་མུ་ཏིག་གི་ཆར་བབས་ནས་རྒྱལ་པོས་བསམ་པ་། འདི་ཇི་ལྟར་བུ་མོའི་མཐུས་མུ་ཏིག་གི་ཆར་བབས་པ་ནི་། དེ་ཉིད་ཀྱི་མུ་ཏིག་ཏུ་འགྱུར་རོ་༎ ཞེས་དེས་དེ་ཉིད་ལ་བྱིན་ནོ་༎ དེ་ནས་ཉི་མ་བདུན་གསུམ་ཉི་ཤུ་རྩ་གཅིག་ཏུ་དེས་བཙས་སྟོན་རྒྱ་ཆེར་བྱས་ནས༏་བུ་མོའི་མིང་ཅིར་གདགས་ཞེས་མིང་འདོགས་པར་བྱེད་དོ་༎ བློན་པོ་རྣམས་ཀྱིས་སྨྲས་པ་། གང་གི་ཕྱིར་འདིའི་མཐུས་མུ་ཏིག་གི་ཆར་བབ་པས་། དེ་བས་ན་། བུ་མོའི་མིང་མུ་ཏིག་ཅན་ཞེས་གདགས་སོ་༎ ཞེས་དེའི་མིང་མུ་ཏིག་ཅན་ཞེས་བྱ་བར་བཏགས་ཏེ་། བུ་མོ་མུ་ཏིག་ཅན་མ་མ་བརྒྱད་ལ་གཏད་དེ་། པང་ན་འཚོ་བའི་མ་མ་གཉིས་དང་། ནུ་མ་སྣུན་པའི་མ་མ་གཉིས་དང༏་དྲི་མ་འཕྱི་བའི་མ་མ་གཉིས་དང་། རྩེན་གྲོགས་ཀྱི་མ་མ་གཉིས་ཏེ་། དེ་མ་མ་བརྒྱད་པོ་དག་གིས་འོ་མ་དང་། ཞོ་དང་། མར་དང་། ཞུན་མར་དང་། མར་གྱི་སྙིང་པོ་དང་། གཞན་ཡང༏་ཡོ་བྱད་ཀྱི་བྱེ་བྲག་གཙོ་བོ་གཙོ་བོ་དག་གིས་སྲིང་བར་བྱེད་། སྐྱེད་པར་བྱེད་ཅིང་། རྫིང་ན་གནས་པའི་པདམ་བཞིན་མྱུར་དུ་སྐྱེད་པར་བྱེད་དོ་༎ དེ་གང་གི་ཚེ་ཆེན་མོར་གྱུར་པའི་ཚེ་༄༣༣༨ཨ་༌༎ རང་གི་རིགས་དང་མཐུན་པའི་སྤྱོད་པ་དང་གནས་པས་། རྒྱལ་པོ་ནང་མི་དང་བཅས་པས་ལྷག་པར་བཀུར་སྟི་བྱེད་དོ་༎ ཇི་ཙམ་དུས་གཞན་ཞིག་ན་། མཉན་ཡོད་ཀྱི་ཚོང་པ་རྣམས་ཀྱིས་ནོར་བསྒྲུབ་པའི་ཕྱིར་རྒྱ་མཚོའི་གྲུ་བོ་ཆེ་བསྒྲུབས་ཏེ་རྒྱ་མཚོ་ཆེན་པོར་ཞུགས་པ་དང་། དེ་རྣམས་གྲུ་བོ་ཆེ་ཕན་ཕུན་མེད་པར་རླུང་གི་ཤུགས་ཀྱིས་སིངག་ལའི་གླིང་དུ་ཕྱིན་ཏོ་༎ དེ་ནས་སྣོད་རྣམས་མཁོས་སུ་ཕབ་སྟེ་རྒྱལ་པོའི་ཕོ་བྲང་དང་ཧ་ཅང་ཡང་མི་རིང་བ་ཞིག་ཏུ་བྲང་བཏབ་བོ་༎ དེ་རྣམས་ཀྱིས་མཚན་མོའི་ཐུན་ཐ་མ་ལ་ཆེད་དུ་བརྗོད་པ་དང་། ཕ་རོལ་འགྲོ་བྱེད་དང་། བདེན་པ་མཐོང་བ་དང་། གནས་བརྟན་གྱི་ཚིགས་སུ་བཅད་པ་དང་། གནས་བརྟན་མའི་ཚིགས་སུ་བཅད་པ་དང་། རི་གནས་ཀྱི་ཚིགས་སུ་བཅད་པ་དང་། ཐུབ་པའི་ཚིགས་སུ་བཅད་པ་དང་། དོན་གྱི་ཚོམས་ཀྱི་མདོ་སྡེ་རྣམས་རྒྱས་པར་འདོན་པ་ལ་ཞུགས་པ་། མུ་ཏིག་ཅན་ཁྱིམ་གྱི་ནང་ན་འདུག་པས་སྐར་ཁུང་ནས་ཐོས་ནས་། དེ་ནས་དེས་རྒྱལ་པོ་ལ་སྨྲས་པ་། ལྷ་། ཡུལ་དབུས་ཀྱི་ཚོང་པ་དག་མཆིས་ནས་ཚིག་སྙན་པར་ལེན་ཏོ་༎ རྒྱལ་པོས་བློན་པོ་དག་ལ་བསྒོ་བ་། ཤེས་ལྡན་དག་། གླུ་མཁན་རྣམས་ཁུག་ཅིག་། དེ་རྣམས་བཀུག་པ་དང་མུ་ཏིག་ཅན་གྱིས་སྨྲས་པ་། ཤེས་ལྡན་དག་། ཡུལ་དབུས་ཀྱི་རོལ་མོ་ཅི་འདྲ་བ་ཁོ་མོས་མཉན་གྱི་། ལོངས་ཤིག་། དེ་རྣམས་ཀྱིས་སྨྲས་པ་། ལྷ་མོ་། བདག་ཅག་ནི་། རོལ་༄༣༣༨བ་མོ་མཁན་མ་ལགས་ཏེ་། བདག་ཅག་ནི་། མཉན་ཡོད་ཀྱི་ཚོང་པ་རླུང་གི་ཤུགས་ཀྱིས་འདིར་མཆིས་པ་ལགས་ཏེ་། བདག་ཅག་གིས་མཚན་མོའི་ཐུན་ཐ་མ་ལ་སངས་རྒྱས་ཀྱི་གསུང་བཏོན་ཏོ་༎ མུ་ཏིག་ཅན་གྱིས་སངས་རྒྱས་ཞེས་བྱ་བའི་སྒྲ་སྔོན་མ་ཐོས་པ་ཐོས་ནས་སྙིང་དགའ་བས་བ་སྤུ་ཐམས་ཅད་ཟིང་ཞེས་བྱེད་དེ་། དེ་ངོ་མཚར་སྐྱེས་ནས་དྲིས་པ་། སངས་རྒྱས་ཞེས་བྱ་བ་འདི་ཅི་ཡིན་། དེ་རྣམས་ཀྱིས་། སངས་རྒྱས་ཀྱི་ཆེ་བའི་བདག་ཉིད་རྒྱས་པར་སྨྲ་བར་བརྩམས་ཏེ་། ལྷ་མོ་། ཤའཀྱ་རྣམས་ཀྱི་གཞོན་ནུ་། གངས་རིའི་ངོས་དང་ཉེ་བ་། ཆུ་བོ་སྐལ་ལྡན་ཤིང་རྟའི་འགྲམ་། དྲང་སྲོང་སེར་སྐྱའི་བསྟི་གནས་དང་ཧ་ཅང་ཡང་མི་རིང་བ་ཞིག་ཏུ་བྱུང་སྟེ་། དེ་བྲམ་ཟེ་མཚན་མཁན་རྣམས་དང་། ལྟས་མཁན་རྣམས་ཀྱིས་། གལ་ཏེ་ཁྱིམ་པ་ཁྱིམ་ན་གནས་པར་གྱུར་ན་། འཁོར་ལོས་བསྒྱུར་བའི་རྒྱལ་པོ་མཐའ་བཞིར་རྣམ་པར་རྒྱལ་བ་། ཆོས་ཀྱི་རྒྱལ་པོ་ཆོས་དང་ལྡན་པ་། རིན་པོ་ཆེ་སྣ་བདུན་དང་ལྡན་པར་འགྱུར་ཏེ་། དེའི་རིན་པོ་ཆེ་སྣ་བདུན་འདི་ལྟ་བུ་དག་འབྱུང་བར་འགྱུར་བ་འདི་ལྟ་སྟེ་། འཁོར་ལོ་རིན་པོ་ཆེ་དང་། གླང་པོ་རིན་པོ་ཆེ་དང་། རྟ་རིན་པོ་ཆེ་དང་། ནོར་བུ་རིན་པོ་ཆེ་དང་། བུད་མེད་རིན་པོ་ཆེ་དང་། ཁྱིམ་བདག་རིན་པོ་ཆེ་དང་། བདུན་པ་བློན་པོ་རིན་པོ་ཆེའོ་༎ དེ་ལ་བུ་དཔའ་བ་། རྟུལ་ཕོད་པ་། ཡན་ལག་མཆོག་གི་གཟུགས་དང་ལྡན་པ་། ཕ་རོལ་གྱི་སྡེ་རབ་ཏུ་འཇོམས་པ་སྟོང་ཡང་ཚང་བར་འགྱུར་ཞིང་། དེ་རྒྱ་མཚོ་ལ་ཐུག་པའི་ས་ཆེན་པོ་མ་ལུས་༄༣༣༩ཨ་༌༎ པ་གནོད་པར་བསྡོ་བ་མེད་ཅིང་འཚེ་བ་མེད་པ་འདི་ཉིད་ཆད་པ་མེད་ཅིང་མཚོན་གྱིས་བདའ་བ་མེད་ལ་། ཆོས་དང་མཐུན་ཞིང་སྙོམས་པས་ལེགས་པར་ཕབ་སྟེ་གནས་པར་འགྱུར་རོ་༎ གལ་ཏེ་སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་བར་གྱུར་ན་། དེ་བཞིན་གཤེགས་པ་དགྲ་བཅོམ་པ་ཡང་དག་པའི་སངས་རྒྱས་ཞེས་བྱ་བ་འཇིག་རྟེན་དུ་སྒྲ་རྣམ་པར་གྲགས་པར་འགྱུར་རོ་༎ ཞེས་ལུང་བསྟན་ཏེ་། དེ་ལྟ་བུ་ནི་། སངས་རྒྱས་ཞེས་བགྱི་བ་ལགས་སོ་༎ མུ་ཏིག་ཅན་གྱིས་སྨྲས་པ་། གང་གི་ཚེ་ཁྱེད་ཅག་ཡུལ་དུ་འདོང་བ་དེའི་ཚེ་ཁོ་མོ་ལ་སྦྲོན་ཅིག་། དེ་རྣམས་ཀྱིས་སྨྲས་པ་། ལྷ་མོ་། བཀའ་བཞིན་འཚལ་། སྦྲན་པར་བགྱིའོ་༎ ཇི་ཙམ་ན་དེ་རྣམས་ཡུལ་དུ་འདོང་བའི་དུས་ལ་བབ་ནས་། དེ་རྣམས་ཀྱིས་མུ་ཏིག་ཅན་ལ་སྦྲན་པ་དང་། དེས་བཅོམ་ལྡན་འདས་ལ་ཡི་གེ་གསོལ་པ་། ལྷ་དང་ལྷ་མིན་མི་ཡིས་ཕྱག་བགྱིས་པ་༎ སྐྱེ་དང་སྙུན་དང་བསྙེངས་ལས་ངེས་བྱུང་ཞིང་༎ གཙོ་བོ་གྲགས་པ་རྒྱ་ཆེར་རབ་གྲགས་པ་༎ དྲང་སྲོང་བདུད་རྩིའི་ཆ་ལས་ཐུགས་རྗེས་གནོང་༎ ཞེས་གསོལ་ཏོ་༎ དེ་ནས་ཡི་གེ་དེ་ཚོང་པ་དེ་རྣམས་ཀྱིས་ཁྱེར་ནས་རིམ་གྱིས་མཉན་ཡོད་དུ་ཕྱིན་པ་དང་། ལམ་གྱིས་དུབ་པ་ངལ་སོས་ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་། ། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་༄༣༣༩བ་འདུག་གོ་། ། ། ཕྱོགས་གཅིག་ཏུ་འདུག་ནས་མཉན་ཡོད་ཀྱི་ཚོང་པ་རྣམས་ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཙུན་པ་། སིངག་ལའི་གླིང་ན་སིངག་ལའི་རྒྱལ་པོའི་བུ་མོ་དེས་། མཆིད་ཡི་གེ་གསོལ་བ་འདི་ལགས་སོ་༎ བཅོམ་ལྡན་འདས་ཀྱིས་མུ་ཏིག་ཅན་འདུལ་བའི་དུས་མཁྱེན་ནས་ཉིད་ཀྱིས་བླངས་ཏེ་བཀླགས་སོ་༎ བཀླགས་ནས་བཀའ་སྩལ་པ་། གང་གི་ཚེ་ཁྱེད་ཅག་སླར་འདོང་པར་གྱུར་པ་དེའི་ཚེ་ངའི་སྙན་དུ་གསོལ་ཅིག་། བཙུན་པ་། བཀའ་བཞིན་འཚལ་ཞེས་ཚོང་པ་རྣམས་ཀྱིས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་དོང་ངོ་༎ དེ་ནས་ཟོང་བསྒྱུར་ཏེ་བསྒྱུར་བའི་ཟོང་ཐོགས་ནས་བཅོམ་ལྡན་འདས་ཀྱི་སྤྱན་སྔར་སོང་དོང་ངོ་༎ སྟེ་གསོལ་བ་། བཅོམ་ལྡན་འདས་། བདག་ཅག་མཆི་ན་། བདག་ཅག་གིས་མུ་ཏིག་ཅན་ལ་ཇི་སྐད་བགྱི་བཀའ་སྩལ་པར་གསོལ་། བཅོམ་ལྡན་འདས་ཀྱིས་བཀའ་སྩལ་པ་། ཤིན་ཏུ་ལེགས་པར་བྱི་དོར་བྱས་པའི་རས་དང་། རི་མོ་མཁན་དག་ཁུག་ཅིག་། དེ་རྣམས་ཀྱིས་རས་དང་རི་མོ་མཁན་དག་བཀུག་ནས་ཕུལ་བ་དང་། བཅོམ་ལྡན་འདས་ཀྱིས་བཀའ་སྩལ་པ་། རས་ལ་དེ་བཞིན་གཤེགས་བའི་སྐུའི་གཟུགས་བརྙན་བྲིས་ཤིག་། རི་མོ་མཁན་རྣམས་ཀྱིས་སངས་རྒྱས་ཀྱི་སྐུའི་གཟུགས་བརྙན་བྲི་བར་བརྩམས་པ་ལས་། དེ་བཞིན་གཤེགས་པ་ནི་། བསོད་ནམས་བརྒྱ་ཕྲག་དུ་མས་བསྒྲུབས་པ་ཡིན་པས་། རི་མོ་མཁན་རྣམས་ཀྱིས་བཅོམ་ལྡན་འདས་ཀྱི་སྐུའི་གཟུགས་བརྙན་བྲི་བར་མ་༄༣༤༠ཨ་༌༎ ནུས་ནས་། བཅོམ་ལྡན་འདས་ཀྱིས་བཀའ་སྩལ་པ་། རས་སྟོན་ཅིག་དང་འོད་གཏང་ངོ་༎ དེ་རྣམས་ཀྱིས་རས་བསྟན་པ་དང་བཅོམ་ལྡན་འདས་ཀྱིས་འོད་བཏང་བ་ལ་རི་མོ་མཁན་རྣམས་ཀྱིས་ཚོན་རྩི་སྣ་ཚོགས་ཀྱིས་རྒྱས་པར་བྱས་སོ་༎ དེ་ནས་བཅོམ་ལྡན་འདས་ཀྱིས་སྐུའི་གཟུགས་བརྙན་གྱི་འོག་ཏུ་གསུམ་ལ་སྐྱབས་སུ་འགྲོ་བ་དང་། བསླབ་པའི་གཞི་ལྔ་རྣམས་དང་། རྟེན་ཅིང་འབྲེལ་བར་འབྱུང་བའི་ཡན་ལག་བཅུ་གཉིས་པོ་ལུགས་དང་མཐུན་པ་དང་། ལུགས་དང་མི་མཐུན་པ་དང་། འཕགས་པའི་ལམ་ཡན་ལག་བརྒྱད་པ་བྲིས་སོ་༎ གོང་དུ་ནི་། ཚིགས་སུ་བཅད་པ་གཉིས་པོ་། བརྩམ་པར་བྱ་ཞིང་འབྱུང་བར་བྱ་༎ སངས་རྒྱས་བསྟན་ལ་འཇུག་པར་བྱ་༎ འདམ་བུའི་ཁྱིམ་ལ་གླང་ཆེན་བཞིན་༎ འཆི་བདག་སྡེ་ནི་གཞོམ་པར་བྱ་༎ གང་ཞིག་རབ་ཏུ་བག་ཡོད་པས་༎ ཆོས་འདུལ་འདི་ལ་སྤྱོད་འགྱུར་བ་༎ སྐྱེ་བའི་འཁོར་བ་རབ་སྤངས་ནས་༎ སྡུག་བསྔལ་ཐ་མར་བྱེད་པར་འགྱུར་༎ ཞེས་བྲིས་ནས་སིངག་ལའི་རྒྱལ་པོ་ལ་བཀའ་ཡིག་སྤྲིང་པ་། རས་ལ་རི་མོ་བྲིས་པ་། ངས་མུ་ཏིག་ཅན་ལ་སྐྱེས་སུ་བསྐུར་བ་ཡིན་གྱི་། ཁྱོད་ཀྱིས་དེ་ལ་ས་ཕྱོགས་ཡངས་ཤིང་རྒྱ་ཆེ་བར་སིངག་ལའི་གླིང་ན་གནས་བའི་སྐྱེ་བོའི་ཚོགས་བསྡུས་ལ་བཀུར་སྟི་ཆེན་པོས་རས་འདི་ཁྲོམས་ཤིག་། ཚོང་པ་དེ་རྣམས་ལ་བཀའ་སྩལ་པ་། གལ་ཏེ་མུ་ཏིག་ཅན་འདི་ཅི་ཡིན་ཞེས་འདྲི་ན་། འདི་ནི་། བཅོམ་ལྡན་འདས་༄༣༤༠བ་དེའི་སྐུའི་གཟུགས་བརྙན་ཡིན་ནོ་༎
 etc|, are not entitled to veneration4 the story of the francoline,	ཞེས་བརྗོད་པར་བྱའོ་༎ གལ་ཏེ་འོག་མ་འདི་ཅི་ཡིན་ཞེས་འདྲི་ན་། འདི་དག་ནི་། གསུམ་ལ་སྐྱབས་སུ་འགྲོ་བ་དང་། བསླབ་པའི་གཞི་ལྔ་རྣམས་དང་། ལུགས་དང་མཐུན་པ་དང་། ལུགས་དང་མི་མཐུན་པའི་རྟེན་ཅིང་འབྲེལ་པར་འབྱུང་བ་། འགྲོ་བར་འཇུག་པ་དང་ལྡོག་པའོ་༎ འདི་ནི་། བདུད་རྩི་རྟོགས་པའི་འཕགས་པའི་ལམ་ཡན་ལག་བརྒྱད་པ་ཡིན་ནོ་༎ ཞེས་བརྗོད་པར་བྱའོ་༎ གལ་ཏེ་གོང་མ་འདི་ཅི་ཡིན་ཞེས་འདྲི་ན་། སྤྲོ་བར་བྱ་བ་ཡིན་ཏེ་། གང་ཞིག་སྐྱབས་སུ་འགྲོ་བ་དང་། བསླབ་པའི་གཞི་རྣམས་བླངས་ཏེ་ལུགས་དང་མཐུན་པ་དང་། ལུགས་དང་མི་མཐུན་པའི་རྟེན་ཅིང་འབྲེལ་པར་འབྱུང་བ་འདི་ལ་རྟོག་ཅིང་བརྩོན་འགྲུས་རྩོམ་པ་དེ་། བདུད་རྩི་རྟོགས་པའི་འཕགས་པའི་ལམ་ཐོབ་ནས་སྡུག་བསྔལ་ཐམས་ཅད་ལས་གྲོལ་བར་འགྱུར་བ་ཡིན་ནོ༏་༏ཞེས་བརྗོད་པར་བྱའོ་༎ བཙུན་པ་། བཀའ་བཞིན་འཚལ་ཞེས་ཚོང་པ་དེ་རྣམས་ཀྱིས་བཅོམ་ལྡན་འདས་ལས་མཉན་ནས་བཅོམ་ལྡན་འདས་ཀྱི་སྤྱན་སྔ་ནས་དོང་ངོ་༎ དེ་ནས་དགེ་མཚན་དང་། བཀྲ་ཤིས་དང་། བདེ་ལེགས་སུ་གྱུར་བ་དག་བྱས་ཏེ་ཟོང་ཁྱེར་ནས་སིངག་ལའི་གླིང་དུ་སོང་སྟེ་། རིམ་གྱིས་སིངག་ལའི་གླིང་དུ་ཕྱིན་ནས་ལམ་གྱིས་དུབ་པ་ངལ་སོས་ཏེ་རྒྱལ་པོའི་དྲུང་དུ་སོང་ནས་རྐང་པ་གཉིས་ལ་གཏུགས་ཏེ་ཡི་གེ་བྱིན་ནོ་༎ རྒྱལ་པོས་ཡི་གེ་བླངས་ཏེ་བཀླགས་ནས་གྲོང་ཁྱེར་དེ་། རྡོ་བ་དང་། གསེག་མ་དང་། གྱོ་མོ་བསལ་ནས་ཙནདན་གྱི་ཆུས་ཆག་ཆག་བཏབ་། རྒྱལ་༄༣༤༡ཨ་༌༎ མཚན་དང་བ་དན་བསྒྲེང་། དར་གྱི་ཆུན་འཕྱང་མང་བོ་བཏགས་། ཤིན་ཏུ་དྲི་ཞིམ་པོའི་བོག་པོར་ཉེ་བར་བཞག་། མེ་ཏོག་སྣ་ཚོགས་བཀྲམ་སྟེ་སིངག་ལའི་གླིང་ན་གནས་པའི་སྐྱེ་བོའི་ཚོགས་བསགས་ནས་དེ་ནས་བཀུར་སྟི་ཆེན་པོ་བྱས་ཏེ་གྲོང་ཁྱེར་གྱི་དབུས་སུ་རིན་པོ་ཆེ་སྣ་བཞི་ལས་བྱས་བའི་སེངགེའི་ཁྲི་བཤམས་ཏེ་། རས་ཕྱེ་བ་དང་སྐྱེ་བོའི་ཚོགས་ཆེན་པོས་། སངས་རྒྱས་ལ་ཕྱག་འཚལ་ལོ་༎ སངས་རྒྱས་ལ་ཕྱག་འཚལ་ལོ་༎ ཞེས་གསང་བསྟོད་དེ་སྨྲས་སོ་༎ དེ་ནས་རྒྱལ་པོའི་བུ་མོ་མུ་ཏིག་ཅན་དད་པ་དྲག་པོས་གཏད་པའི་སྙིང་གིས་བ་སྤུ་ཟིང་ཞེས་བྱེད་ཅིང་། མིག་མཆི་མས་གང་པས་ཞབས་གཉིས་ལ་གཏུགས་ཏེ་ཚོང་པ་རྣམས་ལ་དྲིས་པ་ཞེས་བྱེད་ཅིང་། ། ཤེས་ལྡན་དག་། འདི་ཅི་ཡིན་། དེ་རྣམས་ཀྱིས་སྨྲ་བར་བརྩམས་པ་། འདི་ནི་། བཅོམ་ལྡན་འདས་དེའི་སྐུའི་གཟུགས་བརྙན་ལགས་སོ་༎ འོག་མ་འདི་དག་ཅི་ཡིན་། འདི་ནི་། གསུམ་ལ་སྐྱབས་སུ་འགྲོ་བ་དང་། བསླབ་པའི་གཞི་ལྔ་རྣམས་དང་། ལུགས་དང་མཐུན་པ་དང་། ལུགས་དང་མི་མཐུན་པའི་རྟེན་ཅིང་འབྲེལ་བར་འབྱུང་བ་། འགྲོ་བར་འཇུག་པ་དང་ལྡོག་པའོ་༎ འདི་ནི་། བདུད་རྩི་རྟོགས་པར་འགྱུར་བའི་འཕགས་པའི་ལམ་ཡན་ལག་བརྒྱད་པ་ལགས་སོ་༎ གོང་མ་འདི་ཅི་ཡིན་། སྤྲོ་བར་བགྱི་བ་ལགས་ཏེ་། གང་ཞིག་སྐྱབས་སུ་སོང་ནས་བསླབ་པའི་གཞི་རྣམས་བླངས་ཏེ་ལུགས་དང་མཐུན་པ་དང་། ལུགས་དང་མི་མཐུན་པའི་རྟེན་༄༣༤༡བ་ཅིང་འབྲེལ་པར་འབྱུང་བ་ཡན་ལག་བཅུ་གཉིས་པ་འདི་ལ་རྟོག་ཅིང་བརྩོན་འགྲུས་རྩོམ་པ་དེ་། བདུད་རྩི་རྟོགས་པའི་ལམ་ཐོབ་ནས་སྡུག་བསྔལ་ཐམས་ཅད་ལས་གྲོལ་བར་གྱུར་པ་ལགས་སོ་༎ དེ་ནས་མུ་ཏིག་ཅན་གྱིས་རྟེན་ཅིང་འབྲེལ་པར་འབྱུང་བ་ཡན་ལག་བཅུ་གཉིས་པ་ལུགས་དང་མཐུན་པ་དང་། ལུགས་དང་མི་མཐུན་པ་བསམ་པར་བརྩམས་ཏེ་། ཇི་སྲིད་ལན་གསུམ་དུ་མ་བཟླས་པ་དེའི་བར་དུ་དེས་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ་ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་ཏེ་། དེས་བདེན་པ་མཐོང་ནས་ཚིགས་སུ་བཅད་པས་སྨྲས་པ་། རིང་ན་བཞུགས་པའི་སངས་རྒྱས་ཀྱིས་༎ ཤེས་རབ་མིག་ནི་རྣམ་སྦྱངས་པས་༎ གང་ལ་འདི་འདྲའི་གསོས་མངའ་བ་༎ སྨན་མཁས་དེ་ལ་ཕྱག་འཚལ་ལོ་༎ རིང་ན་བཞུགས་པའི་སངས་རྒྱས་ཀྱིས་༎ ལྟ་བའི་རི་བོ་དྲུངས་ཕྱུང་སྟེ་༎ ལྟ་བའི་ཟུག་རྔུ་སེལ་མཛད་པ་༎ སྨན་མཁས་དེ་ལ་ཕྱག་འཚལ་ལོ་༎ ཞེས་ཚིགས་སུ་བཅད་པ་སྨྲས་ནས་ཚོང་པ་རྣམས་ལ་འདི་སྐད་ཅེས་སྨྲས་སོ་༎ ཤེས་ལྡན་དག་། ཁྱེད་ཅག་ནམ་འདོང་བ་དེའི་ཚེ་ཁོ་མོ་ལ་སྦྲོན་ཅིག་། དེ་ནས་ཚོང་པ་རྣམས་ཀྱིས་ཟོང་རྣམས་བསྒྱུར་ཏེ་བསྒྱུར་བའི་ཟོང་རྣམས་ཁྱེར་ནས་མུ་ཏིག་ཅན་གྱི་དྲུང་དུ་སོང་སྟེ་།
 the hare, the monkey and the elephant the buddha eulogises the order by age the institution of vihāras	ལྷ་མོ་། བདག་ཅག་ནི་། མཆི་ན་། བདག་གིས་ཅི་ཞིག་བགྱི་བ་བཀའ་སྩལ་པར་གསོལ་། དེས་སྨྲས་པ་། ཁོ་མོའི་ཚིག་གིས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ལ་། གནོད་པ་༄༣༤༢ཨ་༌༎ ཆུང་ངམ་། ཉམ་ང་བ་ཉུང་ངམ་། འཚོའམ་། བསྐྱོད་པ་ཡང་ངམ་། སྟོབས་དང་བདེ་བ་དང་སྐུ་ཉམས་དང་ལྡན་ནམ་། བདེ་བ་ལ་རེག་པར་གནས་སམ་ཞེས་ཞུས་ལ་འདི་སྐད་ཅེས་། བཙུན་པ་། དགེ་བའི་བཤེས་གཉེན་གྱི་བགྱི་བ་གང་ལགས་པ་དེ་། བཅོམ་ལྡན་འདས་ཀྱིས་མཛད་དེ་། བདག་གིས་དགེ་བའི་བཤེས་གཉེན་བཅོམ་ལྡན་འདས་ལ་བརྟེན་ནས་སེམས་ཅན་དམྱལ་བ་དང་། དུད་འགྲོ་དང་། ཡི་དབ༹གས་རྣམས་ལས་ནི་། རྐང་པ་ཕྱུང་། ལྷ་དང་མི་རྣམས་སུ་ནི་། བཞག་། འཁོར་བ་ལས་ནི་། རྒྱང་བསྲིངས་། ཁྲག་དང་མཆི་མའི་རྒྱ་མཚོ་ནི་། བསྐམས་། རུས་པའི་རི་བོ་ལས་ནི་། བསྒྲལ་། ངན་སོང་གི་སྒོ་ནི་། བཀུམ་། མཐོ་རིས་དང་ཐར་པའི་སྒོ་ནི་། ཕྱེ་། ཐོག་མ་མ་མཆིས་པའི་དུས་ནས་བསགས་པའི་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་པ་ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བགྱིས་ཏེ་། བཙུན་པ་། བདག་ནི་། འཕགས་སོ་༎ མངོན་པར་འཕགས་སོ་༎ བདག་བཅོམ་ལྡན་འདས་དང་། ཆོས་དང་། དགེ་སློང་གི་དགེ་འདུན་ལ་སྐྱབས་སུ་མཆི་ཡི་། དགེ་བསྙེན་དུ་གཟུང་དུ་གསོལ་། དེང་སླན་ཆད་ཇི་སྲིད་འཚོ་བའི་བར་དུ་སྲོག་དང་ཡང་བསྔོས་ཏེ་སྐྱབས་སུ་མཆི་བར་མངོན་པར་དད་ལགས་སོ་༎ ཞེས་གསོལ་ལ་། མུ་ཏིག་བྲེ་གསུམ་པོ་འདི་ཁྱེར་ལ་ཆ་གཅིག་ནི་། སངས་རྒྱས་ལ་། ཆ་གཅིག་ནི་། ཆོས་ལ་། ཆ་གཅིག་ནི་། དགེ་འདུན་༄༣༤༢བ་ལ་ཕུལ་ཅིག་། དེ་ནས་ཚོང་པ་དེ་རྣམས་ཀྱིས་ཟོང་དང་སྐྱེས་བསྐུར་པ་ཡང་ཁྱེར་ཏེ་དོང་ནས་རིམ་གྱིས་མཉན་ཡོད་དུ་ཕྱིན་པ་དང་། ལམ་གྱིས་དུབ་པ་ངལ་སོས་ནས་། བཅོམ་ལྡན་འདས་གང་ན་བ་དེར་སོང་སྟེ་ཞབས་གཉིས་ལ་གཏུགས་ནས་ཇི་སྐད་སྤྲིང་པ་བཞིན་བཅོམ་ལྡན་འདས་ལ་གསོལ་ནས་འདི་སྐད་ཅེས་ཀྱང་གསོལ་ཏོ་༎ བཙུན་པ་། སྐྱེས་སུ་ཕུལ་བའི་མུ་ཏིག་བྲེ་གསུམ་པོ་འདི་ལགས་ཏེ་། མུ་ཏིག་ཆ་གཅིག་ནི་། སངས་རྒྱས་ལ་། ཆ་གཅིག་ནི་། ཆོས་ལ་། ཆ་གཅིག་ནི་། དགེ་འདུན་ལ་ཕུལ་ལགས་སོ་༎ ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལ་ཞུས་པ་། བཙུན་པ་། སྐྱེས་འདི་གང་ནས་མཆིས་། བཅོམ་ལྡན་འདས་ཀྱིས་བཀའ་སྩལ་པ་། ཀུན་དགའ་བོ་། ཁྱོད་ཀྱིས་ཤའཀྱ་མིང་ཆེན་གྱི་མངག་གཞུག་མ་སྐྱེད་མ་ཞེས་བྱ་བ་། ང་ལས་ཆོས་མཉན་ནས་སོང་བ་ལས་། ལམ་ཀར་བ་དྲུས་མས་བསད་པ་མཐོང་ངམ་། བཙུན་པ་། མཐོང་ལགས་སོ་༎ དེས་ང་ལ་སེམས་དང་པ་བསྐྱེད་དེ་ཤི་བས་། སིངག་ལའི་རྒྱལ་པོའི་བུ་མོ་མུ་ཏིག་ཅན་ཞེས་བྱ་བར་གྱུར་ཏེ་བདེན་པ་མཐོང་ནས་དེས་སྐྱེས་བསྐུར་བ་འདི་ཡིན་ནོ་༎ འདི་ལས་སངས་རྒྱས་ཀྱི་སྐལ་བ་གང་ཡིན་པ་དེས་དྲི་གཙང་ཁང་གི་ཞལ་ཞལ་བྱོས་ཤིག་། ཆོས་ཀྱི་གང་ཡིན་པ་དེ་ནི་། ཆོས་འཛིན་པའི་གང་ཟག་རྣམས་ལའོ་༎ དགེ་འདུན་གྱི་གང་ཡིན་པ་དེ་ནི་། དགེ་འདུན་གྱིས་མཉམ་པར་བགོས་ཤིག་། དགེ་སློང་རྣམས་ཐེ་ཚོམ་སྐྱེས་ནས་། ཐེ་ཚོམ་ཐམས་ཅད་གཅོད་པ་། སངས་རྒྱས་བཅོམ་ལྡན་འདས་ལ་ཞུས་པ་། ༄༣༤༣ཨ་༌༎ བཙུན་པ་། མུ་ཏིག་ཅན་གྱིས་ལས་ཅི་ཞིག་བགྱིས་ན་། དེས་ན་བྲན་མོར་གྱུར་ལགས་། ལས་ཅི་ཞིག་བགྱིས་ན་། དེས་རྒྱལ་པོ་ཕྱུག་པོའི་རིགས་སུ་སྐྱེས་ཤིང་བདེན་པ་མཐོང་བར་བགྱིས་ལགས་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། མུ་ཏིག་ཅན་འདི་ཉིད་ཀྱིས་ལས་ཚོགས་རྙེད་པ་། རྐྱེན་ཡོངས་སུ་བསྒྱུར་བ་། འོད་པ་བཞིན་དུ་ཉེ་བར་གནས་པ་། གདོན་མི་ཟ་བར་འབྱུང་བར་འགྱུར་བའི་ལས་དག་བྱས་ཤིང་བསགས་པས་། མུ་ཏིག་ཅན་འདི་ཉིད་ཀྱིས་ལས་བྱས་ཤིང་བསགས་པ་དག་། གཞན་སུ་ཞིག་གིས་སོ་སོར་མྱོང་བར་འགྱུར་། དགེ་སློང་དག་། ལས་བྱས་ཤིང་བསགས་པ་དག་ནི་། ཕྱི་རོལ་གྱི་སའི་ཁམས་ལ་རྣམ་པར་སྨིན་པར་མི་འགྱུར་། ཆུའི་ཁམས་ལ་མི་འགྱུར་། མེའི་ཁམས་ལ་མི་འགྱུར་། རླུང་གི་ཁམས་ལ་མི་འགྱུར་གྱི་། འདི་ལྟར་། ལས་དགེ་བ་དང་མི་དགེ་བ་དག་བྱས་ཤིང་བསགས་པ་དག་ནི་། ཟིན་པའི་ཕུང་པོ་དང་། ཁམས་དང་། སྐྱེ་མཆེད་རྣམས་ལ་རྣམ་པར་སྨིན་པར་འགྱུར་ཏེ་། ལས་རྣམས་བསྐལ་པ་བརྒྱར་ཡང་ནི་༎ ཆུད་མི་ཟ་བའང་ཚོགས་དང་དུས་༎ རྙེད་ན་ལུས་ཅན་རྣམས་ལ་ནི་༎ འབྲས་བུ་དག་ཏུ་འགྱུར་བ་ཉིད་༎ དགེ་སློང་དག་། སྔོན་བྱུང་བ་། བསྐལ་པ་བཟང་པོ་འདི་ཉིད་ལ་སྐྱེ་རྒུའི་ཚེ་ལོ་ཉི་ཁྲི་ཐུབ་པ་ན་། འཇིག་རྟེན་དུ་སྟོན་པ་རིག་པ་དང་ཞབས་སུ་ལྡན་པ་། བདེ་བར་གཤེགས་པ་འཇིག་རྟེན་མཁྱེན་པ་། སྐྱེས་བུ་འདུལ་བའི་ཁ་༄༣༤༣བ་ལོ་སྒྱུར་བ་བླ་ན་མེད་པ་། ལྷ་དང་མི་རྣམས་ཀྱི་སྟོན་པ་། སངས་རྒྱས་བཅོམ་ལྡན་འདས་འོད་སྲུང་ཞེས་བྱ་བ་འཇིག་རྟེན་དུ་བྱུང་ནས་། དེས་སངས་རྒྱས་ཀྱི་མཛད་པ་མཐའ་དག་མཛད་ནས་བུད་ཤིང་ཟད་པའི་མེ་བཞིན་དུ་ཝའ་ར་ནའ་སིར་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་པ་དང་། རྒྱལ་པོ་ཀྲི་ཀྲིས་དེའི་སྐུ་དྲི་ཞིམ་པོའི་ཤིང་ཐམས་ཅད་ཀྱིས་སྤུངས་ཏེ་། སྤུངས་ནས་བཀུར་སྟི་ཆེན་པོས་བསྲེགས་ཏེ་། མེ་དེ་འོ་མས་བསད་ནས་སྐུ་གདུང་དེ་རྣམས་གསེར་གྱི་བུམ་པར་བླུགས་ཏེ་ལམ་པོ་ཆེའི་བཞི་མདོར་རིན་པོ་ཆེ་སྣ་བཞི་ལས་བྱུང་བའི་མཆོད་རྟེན་ཁོ་ར་ཁོར་ཡུག་ཏུ་དཔག་ཚད་གཅིག་ཡོད་ལ་། འཕང་དུ་དཔག་ཚད་ཕྱེད་པ་ཞིག་བརྩིགས་ནས་དུས་མཆོད་ཆེན་པོ་བཙུགས་སོ་༎ ཝའ་ར་ནའ་སི་ན་ཚོང་དཔོན་ཕྱུག་པ་ནོར་མང་བ་། ལོངས་སྤྱོད་ཆེ་བ་། ཡོངས་སུ་བཟུང་བ་ཡངས་ཤིང་རྒྱ་ཆེ་བ་། རྣམ་ཐོས་ཀྱི་བུའི་ནོར་དང་ལྡན་པ་། རྣམ་ཐོས་ཀྱི་བུལ་ནོར་གྱིས་འགྲན་བ་ཞིག་ཡོད་པ་དེས་། རིགས་མཉམ་པ་ལས་ཆུང་མ་བླངས་ཏེ་། དེ་དང་ལྷན་ཅིག་རྩེ་བར་བྱེད་། དགའ་བར་བྱེད་། དགའ་མགུར་སྤྱོད་པར་བྱེད་དེ་། དེ་རྩེ་བར་བྱེད་། དགའ་བར་བྱེད་། དགའ་མགུར་སྤྱོད་པར་བྱེད་ཀྱང་དེ་ལ་བུ་ཕོ་ཡང་མེད་། བུ་མོ་ཡང་མེད་ནས་། དེ་ལག་པ་འགྲམ་པ་ལ་གཏད་ནས་བདག་གི་ཁྱིམ་དུ་ནོར་ཕལ་པོ་ཆེ་བསགས་ཀྱང་བདག་ལ་བུ་ཕོ་ཡང་མེད་། བུ་མོ་ཡང་མེད་པས་། བདག་ཤི་ནས་བདོག་པ་ཐམས་ཅད་བུ་མེད་དོ་ཞེས་བྱས་ཏེ་། རྒྱལ་པོས་དབང་བྱེད་༄༣༤༤ཨ་༌༎ པར་འགྱུར་རོ་༎ སྙམ་ནས་སེམས་ཁོང་དུ་ཆུད་ཅིང་འདུག་པ་དེ་ལ་དགེ་སྦྱོང་དང་། བྲམ་ཟེ་དང་། གྲོགས་པོ་དང་། མཛའ་བཤེས་དང་། ཉེ་དུ་དང་། ལྟས་མཁན་རྣམས་ཀྱིས་སྨྲས་པ་། ལྷ་མཉེས་པར་བྱོས་ཤིག་དང་ཁྱོད་ལ་བུ་ཡོད་པར་འགྱུར་རོ་༎ དེ་བུ་མེད་དེ་། བུ་མངོན་པར་འདོད་པས་། ཞི་བ་དང་། ཆུ་ལྷ་དང་། ལུས་ངན་དང་། བརྒྱ་བྱིན་དང་། ཚངས་པ་ལ་སོགས་པ་གཞན་ཡང་ལྷ་ཁྱད་པར་ཅན་རྣམས་ལ་གསོལ་བ་འདེབས་པ་འདི་ལྟ་སྟེ་། ཀུན་དགའ་ར་བའི་ལྷ་དང་། ནགས་ཚལ་གྱི་ལྷ་དང་། བཞི་མདོའི་ལྷ་དང་། སུམ་མདོའི་ལྷ་དང་། གཏོར་མ་ལེན་པའི་ལྷ་དང་། ལྷན་ཅིག་སྐྱེས་པའི་ལྷ་དང་། ཆོས་མཐུན་པ་དང་། རྟག་ཏུ་རྗེས་སུ་འབྲང་བའི་ལྷ་ལ་ཡང་གསོལ་བ་འདེབས་སོ་༎ འདི་ལྟར་། གསོལ་བ་འདེབས་པའི་རྒྱུས་བུ་ཕོ་དང་། བུ་མོ་སྐྱེ་བར་འགྱུར་རོ་༎ ཞེས་འཇིག་རྟེན་ན་དེ་སྐད་དུ་གྲགས་པ་ཡོད་དེ་། དེ་ཡང་དེ་ལྟ་མ་ཡིན་ཏེ་། གལ་ཏེ་དེ་ལྟར་འགྱུར་ན་ནི་། རེ་རེ་ལ་ཡང་དཔེར་ན་། འཁོར་ལོས་བསྒྱུར་བའི་རྒྱལ་པོ་བཞིན་དུ་བུ་སྟེང་ཡོད་པར་འགྱུར་རོ་༎ འོན་ཀྱང་གནས་གསུམ་མངོན་དུ་གྱུར་པ་ལས་བུ་ཕོ་དང་བུ་མོ་སྐྱེས་པར་འགྱུར་ཏེ་། གནས་གསུམ་གང་ཞེ་ན་། ཕ་དང་མ་གཉིས་ཆགས་པར་གྱུར་ཅིང་ལྷན་ཅིག་འདུས་པ་དང་། མ་མངལ་རུང་བར་གྱུར་ཅིང་ཟླ་མཚན་དང་ལྡན་པ་དང་། དྲི་ཟ་ཉེ་བར་གནས་པར་གྱུར་པ་སྟེ་། གནས་དེ་གསུམ་མངོན་དུ་གྱུར་པ་ལས་བུ་ཕོ་དང་བུ་མོ་སྐྱེ་བར་འགྱུར་བ་ཡིན་༄༣༤༤བ་ན་། དེས་བུ་ཡོད་པའི་ལས་མ་བྱས་པས་། དེས་ན་དེ་ལ་བུ་ཕོ་དང་བུ་མོ་མེད་དོ་༎ ཇི་ཙམ་ན་དེ་ནད་ཀྱིས་ཐེབས་ནས་། དེ་རྩ་བ་དང་། སྡོང་བུ་དང་། ལོ་མ་དང་། མེ་ཏོག་དང་། འབྲས་བུའི་སྨན་རྣམས་ཀྱིས་བསྙེན་བཀུར་བྱས་ཀྱང་། དེའི་ནད་ཞི་བར་མ་གྱུར་ཏོ་༎ དེ་ནས་དེའི་ཆུང་མས་བསམ་པ་། བདག་གི་ཁྱིམ་ན་ནོར་ཕལ་མོ་ཆེ་བསགས་པ་ནི་། བདག་ལ་བུ་ཕོ་ཡང་མེད་། བུ་མོ་ཡང་མེད་ལ་། བདག་གི་ཁྱིམ་ཐབ་འདི་ནི་། འཆི་བར་འགྱུར་གྱི་། ད་ནི་། གལ་ཏེ་འཇིག་རྟེན་ཕ་རོལ་གྱི་ལམ་རྒྱགས་མ་བླངས་ན་། ནོར་ཟས་འདི་ཐམས་ཅད་བདག་ལ་བུ་མེད་དོ་ཞེས་བྱས་ནས་རྒྱལ་པོས་དབང་བྱེད་པར་འགྱུར་རོ་༎ སྙམ་ནས་། དེའི་མུ་ཏིག་གི་དོ་ཤལ་བརྒྱ་སྟོང་རི་བ་མགུལ་ན་ཐོགས་པ་དེས་། ཡང་དག་པར་རྫོགས་པའི་སངས་རྒྱས་འོད་སྲུང་གི་མཆོད་རྟེན་དེ་ལ་དྲི་དང་བྱུག་པས་བྱུགས་ནས་མཆོད་པ་བྱས་ཏེ་བཏགས་ནས་དད་པ་དྲག་པོས་དྲུང་དུ་གཏུགས་ཏེ་སྨོན་ལམ་བཏབ་པ་། སྦྱིན་པའི་ཆོས་ཡོངས་སུ་བཏང་བ་དང་། སེམས་བསྐྱེད་པའི་དགེ་བའི་རྩ་བ་འདིས་། བདག་ཕྱུག་པོའི་རིགས་སུ་སྐྱེ་ཞིང་ཡོན་ཏན་འདི་ལྟ་བུ་ཡང་ཐོབ་ཅིང་། སྟོན་པ་འདི་ལྟ་བུ་མཉེས་པར་བྱེད་ཀྱི་། མི་མཉེས་པར་མ་གྱུར་ཅིག་། ཅེས་བྱས་སོ་༎ དགེ་སློང་དག་། ཇི་སྙམ་དུ་སེམས་། དེའི་ཚེ་དེའི་དུས་ཀྱི་ཚོང་དཔོན་གྱི་ཆུང་མ་གང་ཡིན་པ་དེ་ནི་། མུ་ཏིག་ཅན་འདི་ཉིད་ཡིན་ཏེ་། འདིས་ཡང་དག་པར་རྫོགས་པའི་སངས་རྒྱས་འོད་སྲུང་གི་མཆོད་རྟེན་ལ་བྱ་བ་བྱས་ནས་སྨོན་ལམ་༄༣༤༥ཨ་༌༎ བཏབ་པ་གང་ཡིན་པ་དེའི་ལས་ཀྱི་རྣམ་པར་སྨིན་པས་། ཕྱུག་པོའི་རིགས་སུ་སྐྱེས་ཤིང་བཙས་པ་ན་མུ་ཏིག་གི་ཆར་བབ་བོ་༎ ངའི་བསྟན་པ་ལ་ཡང་དད་པ་སྐྱེས་པས་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ་། ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་སོ་བ་། ༎ གཞན་ཡང་། ཚོང་དཔོན་ནོར་མང་དུ་བསགས་པ་དེའི་ཆུང་མར་གྱུར་པ་ན་། དེ་ན་འདིས་དབང་ཕྱུག་གི་དྲེགས་པས་རྒྱགས་ནས་སྤྱོད་ཡུལ་ན་གནས་པའི་འཇིག་རྟེན་ཐམས་ཅད་ལ་ཚིག་ཏུ་བྲན་མོའི་བུ་ཞེས་སྨྲས་པས་། དེའི་ལས་ཀྱི་རྣམ་པར་སྨིན་པས་ཚེ་རབས་མང་པོར་བྲན་མོར་གྱུར་ཏོ་༎ དགེ་སློང་དག་། དེ་ལྟ་བས་ན་། ལས་གཅིག་ཏུ་ནག་པ་རྣམས་ཀྱི་རྣམ་པར་སྨིན་པ་ནི་། གཅིག་ཏུ་ནག་པ་ཡིན་ཞིང་། གཅིག་ཏུ་དཀར་བ་རྣམས་ཀྱི་ནི་། གཅིག་ཏུ་དཀར་ལ་། འདྲེན་མ་རྣམས་ཀྱི་ནི་། འདྲེན་མ་ཡིན་ནོ་༎ དེ་བས་ན་། དགེ་སློང་དག་། གཅིག་ཏུ་ནག་པའི་ལས་རྣམས་དང་། འདྲེན་མ་རྣམས་ནི་། སྤངས་ལ་། གཅིག་ཏུ་དཀར་བའི་ལས་ཁོ་ན་ལ་བརྩལ་བར་བྱ་སྟེ་། དགེ་སློང་དག་། ཁྱེད་ཀྱིས་དེ་ལྟ་བུ་ལ་བསླབ་པར་བྱའོ་༎ བཅོམ་ལྡན་འདས་ཀྱིས་ཆོས་ཀྱི་ཆ་གང་ཡིན་པ་དེ་ནི་། ཆོས་སྨྲ་བའི་གང་ཟག་རྣམས་ཀྱི་ཡིན་ནོ་༎ ཞེས་གསུངས་པ་དང་། དེ་ལ་མདོ་སྡེ་འཛིན་པ་རྣམས་ཀྱིས་སྨྲས་པ་། ཁོ་བོ་ཅག་ནི་། བཅོམ་ལྡན་འདས་ཀྱི་མདོ་སྡེ་མཐའ་དག་འཛིན་པས་ཁོ་བོ་ཅག་ཆོས་འཛིན་པ་ཡིན་པས་། ༄༣༤༥བ་རྙེད་པ་འདི་ནི་། ཁོ་བོ་ཅག་དབང་ངོ་༎ འདུལ་བ་འཛིན་པ་རྣམས་ཀྱིས་སྨྲས་པ་། ཁོ་བོ་ཅག་ནི་། བཅོམ་ལྡན་འདས་ཀྱི་ནང་གི་མཛོད་སྲུང་ཞིང་ཁོ་བོ་ཅག་འདུལ་བ་མཐའ་དག་འཛིན་པས་ཁོ་བོ་ཅག་ཆོས་འཛིན་པ་ཡིན་པས་། རྙེད་པ་འདི་ནི་། ཁོ་བོ་ཅག་དབང་ངོ་༎ མ་མོ་འཛིན་པ་རྣམས་ཀྱིས་སྨྲས་པ་། ཁོ་བོ་ཅག་ནི་། མདོ་སྡེ་དང་འདུལ་བའི་རང་གི་མཚན་ཉིད་དང་། སྤྱིའི་མཚན་ཉིད་འཛིན་པས་ཁོ་བོ་ཅག་ཆོས་འཛིན་པ་ཡིན་པས་། རྙེད་པ་འདི་ནི་། ཁོ་བོ་ཅག་དབང་ངོ་ཞེས་དེ་ན་མདོ་སྡེ་འཛིན་པ་དང་། འདུལ་བ་འཛིན་པ་དང་། མ་མོ་འཛིན་པ་རྣམས་འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་བྱུང་བར་གྱུར་ཏོ་༎ དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་། དགེ་སློང་དག་། མ་འཐབ་ཅིག་། མཚང་མ་འདྲུ་ཞིག་། འཐབ་མོ་མ་བྱེད་ཅིག་། མ་འགྱེད་ཅིག་། དགེ་སློང་དག་། བཞི་པོ་འདི་དག་ནི་། རྩོད་པ་ཡིན་ཏེ་། བཞི་གང་ཞེ་ན་། འགྱེད་པའི་རྩོད་པ་དང་། གདམས་ངག་མེད་པའི་རྩོད་པ་དང་། ལྟུང་བའི་རྩོད་པ་དང་། བྱ་བའི་རྩོད་པའོ་༎ འགྱེད་པའི་རྩོད་པ་གང་ཞེ་ན་། དགེ་འདུན་སྣ་ཚོགས་སུ་སྨྲ་བ་། འགལ་བར་སྨྲ་བ་། རིགས་མི་འཕྲོད་པར་སྨྲ་བ་། མི་མཐུན་པ་། ཀུན་ཏུ་མི་དགའ་བ་། རྒྱུད་གཅིག་ཏུ་མ་གྱུར་པ་གང་ཡིན་པ་དེ་ལ་བརྟེན་ཏེ་འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་གང་ཡིན་པ་འདི་ནི་། འགྱེད་པའི་རྩོད་བ་ཞེས་བྱའོ་༎ གདམས་ངག་མེད་པའི་རྩོད་པ་གང་ཞེ་ན་། དགེ་༄༣༤༦ཨ་༌༎ འདུན་གདམས་ངག་མི་ལེན་པ་དང་། གདམས་ངག་མི་སྦྱིན་པ་དང་། གདམས་ངག་བཞག་པ་གང་ཡིན་པ་དེ་ལ་བརྟེན་ནས་འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་གང་ཡིན་པ་འདི་ནི་། གདམས་ངག་མེད་པའི་རྩོད་པ་ཞེས་བྱའོ་༎ ལྟུང་བའི་རྩོད་པ་གང་ཞེ་ན་། ལྟུང་བ་ལྔ་ནི་། ལྟུང་བའི་ཕུང་པོ་ལྔ་ཞེས་བྱ་སྟེ་། ལྔ་གང་ཞེ་ན་། ཕས་ཕ་མ་པ་དང་། དགེ་འདུན་ལྷག་མ་དང་། ལྟུང་བྱེད་དང་། སོ་སོར་བཤགས་པར་བྱ་བ་དང་། ཉེས་བྱས་གང་ཡིན་པ་དེ་ལ་བརྟེན་ནས་འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་གང་ཡིན་པ་འདི་ནི་། ལྟུང་བའི་རྩོད་པ་ཞེས་བྱའོ་༎ བྱ་བའི་རྩོད་པ་གང་ཞེ་ན་། དགེ་འདུན་གྱི་བྱ་བ་གསོལ་བ་དང་། གསོལ་བ་དང་གཉིས་དང་། གསོལ་བ་དང་བཞིའི་ལས་གང་ཡིན་པ་དེ་ལ་བརྟེན་ནས་འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་གང་ཡིན་པ་དེ་ནི་། བྱ་བའི་རྩོད་པ་ཞེས་བྱའོ་༎ དགེ་སློང་དག་། འགྱེད་པ་ནི་། ཅི་ཞིག་གི་རྩ་བ་ཅན་ཡིན་ཞིང་། འགྱེད་པའི་རྩོད་པའི་རྩ་བ་ནི་། ཅི་ཡིན་ཞེ་ན་། འགྱེད་པའི་རྩ་བ་དྲུག་དང་། འགྱེད་པར་བྱེད་པའི་གཞི་བཅུ་བཞི་སྟེ་། འགྱེད་པའི་རྩ་བ་དྲུག་གང་ཞེ་ན་། འདི་ལྟར་། འདི་ན་ལ་ལ་ཁྲོ་བ་ཡིན་ཞིང་འཁོན་དུ་འཛིན་པ་ཡིན་ཏེ་། ཁྲོ་ཞིང་འཁོན་དུ་འཛིན་པ་གང་ཡིན་པ་དེ་ནི་། སྟོན་པ་ལ་བཀུར་སྟི་མི་བྱེད་། བླ་མར་མི་བྱེད་། རི་མོར་མི་བྱེད་། མཆོད་པར་མི་བྱེད་དོ་༎ སྟོན་པ་ལ་༄༣༤༦བ་བཀུར་སྟི་མ་བྱས་། བླ་མར་མ་བྱས་། རི་མོར་མ་བྱས་། མཆོད་པར་མ་བྱས་པས་ཆོས་མི་མཐོང་ངོ་༎ ཆོས་མ་མཐོང་བས་དགེ་སྦྱོང་གི་ཚུལ་ལ་མི་ལྟའོ་༎ དགེ་སྦྱོང་གི་ཚུལ་ལ་མི་ལྟ་ན་། དགེ་འདུན་ལ་འདི་ལྟ་བུའི་འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་འབྱིན་པར་བྱེད་དོ་༎ འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་གང་ཡིན་པ་དེ་ནི་། སྐྱེ་བོ་མང་པོ་ལ་ཕན་པ་མ་ཡིན་པ་དང་། སྐྱེ་བོ་མང་པོ་ལ་གནོད་པ་དང་། སྐྱེ་བོ་མང་པོ་ལ་སྡུག་བསྔལ་བ་དང་། ལྷ་དང་མི་རྣམས་ལ་མི་ཕན་པ་དང་། གནོད་པ་དང་། སྡུག་བསྔལ་བར་བྱེད་པ་ཡིན་ནོ་༎ དགེ་སློང་དག་། གལ་ཏེ་ཁྱོད་ཀྱིས་འགྱེད་པའི་རྩ་བ་དེ་ལྟ་བུ་ནང་གིའམ་། ཕྱི་རོལ་གྱི་ཡང་རུང་། མ་སྤངས་པར་ཡང་དག་པར་མཐོང་ན་། དེ་ལ་ཁྱེད་ཅག་ལྷན་ཅིག་མཐུན་ཞིང་ཀུན་ཏུ་དགའ་བ་དང་། འགྱེད་པ་མེད་པས་འདུན་པ་དྲག་པོ་དང་། བརྩོན་འགྲུས་དང་། འབད་པ་དང་། སྤྲོ་བ་དང་། སྒྲིམ་པ་དང་། མི་ལྡོག་པའི་དྲན་པ་དང་། ཤེས་བཞིན་གྱིས་ཇི་ཙམ་འགྱེད་པའི་རྩ་བ་བྱུང་བ་དེ་ཉིད་སྤངས་ཀྱི་བར་དུ་བརྩོན་པར་བྱའོ་༎ དེ་ལྟར་ན་། ཁྱེད་ཀྱིས་འགྱེད་པའི་རྩ་བ་དེ་ཡང་སྤོང་བར་འགྱུར་རོ་༎ དགེ་སློང་དག་། གལ་ཏེ་ཁྱེད་ཀྱིས་འགྱེད་པའི་རྩ་བ་དེ་ལྟ་བུ་ནང་གི་ཡང་རུང་། ཕྱིའི་ཡང་རུང་། ལེགས་པར་སྤངས་པར་ཡང་དག་པར་མཐོང་ན་། དེ་ལ་ཁྱེད་ཅག་ལྷན་ཅིག་མཐུན་ཞིང་ཀུན་ཏུ་དགའ་བ་དང་། འགྱེད་པ་མེད་པས་། འདུན་པ་དྲག་པོ་དང་། བརྩོན་འགྲུས་དང་། འབད་པ་དང་། སྤྲོ་བ་༄༣༤༧ཨ་༌༎ དང་། སྒྲིམ་པ་དང་། མི་ལྡོག་པའི་དྲན་པ་དང་། ཤེས་བཞིན་གྱིས་ཅི་ནས་ཀྱང་རྩོད་པའི་རྩ་བ་སྤངས་པ་དེ་ཉིད་ཕྱིར་ཡང་མི་འབྱུང་བར་བརྩོན་པར་བྱ་སྟེ་། དེ་ལྟར་ན་། ཁྱེད་ཀྱིས་འགྱེད་པའི་རྩ་བ་དེ་ཡང་དག་པར་ལེགས་པར་བསལ་བས་ཕྱིས་སྐྱེ་བར་མི་འགྱུར་རོ་༎༎ འདུལ་བ་གཞི་། བམ་པོ་དོན་བརྒྱད་པ་། ཁྲོ་ཞིང་འཁོན་དུ་འཛིན་པ་ཇི་ལྟ་བ་བཞིན་དུ་། འཆབ་ཅིང་འཚིག་པ་དང་། ཕྲག་དོག་བྱེད་ཅིང་སེར་སྣ་ཅན་དང་། ག-ཡོ་བྱེད་ཅིང་སྒྱུ་ཅན་དང་། ངོ་ཚ་མེད་ཅིང་ཁྲེལ་མེད་པ་ཡང་དེ་དང་འདྲའོ་༎ གཞན་ཡང་། འདི་ན་ལ་ལ་རང་གི་ལྟ་བ་མཆོག་ཏུ་འཛིན་པ་ཡིན་ཞིང་འཆབ་པའི་འཛིན་པ་དང་། སྨྲས་པ་ལ་དང་ན་ཐེན་བྱེད་པ་ཡིན་ཏེ་། རང་གི་ལྟ་བ་མཆོག་ཏུ་འཛིན་པ་། འཆབ་པ་འཛིན་པ་། སྨྲས་པ་ལ་དང་ན་འཐེན་བྱེད་པ་གང་ཡིན་པ་དེ་ནི་། སྟོན་པ་ལ་བཀུར་སྟི་མི་བྱེད་། བླ་མར་མི་བྱེད་། རི་མོར་མི་བྱེད་། མཆོད་པར་མི་བྱེད་དོ་༎ དེ་སྟོན་པ་ལ་བཀུར་སྟི་མ་བྱས་། བླ་མར་མ་བྱས་། རི་མོར་མ་བྱས་། མཆོད་པར་མ་བྱས་པས་ཆོས་མི་མཐོང་ངོ་༎ ཆོས་མི་མཐོང་བས་དགེ་སྦྱོང་གི་ཚུལ་ལ་མི་ལྟའོ་༎ དགེ་སྦྱོང་གི་ཚུལ་ལ་མི་ལྟ་ན་། དགེ་འདུན་ལ་དེ་ལྟ་བུའི་འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་འབྱིན་པར་བྱེད་དོ་༎ འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་གང་ཡིན་པ་ནི་། སྐྱེ་བོ་མང་པོ་ལ་ཕན་པ་མ་ཡིན་པ་དང་། སྐྱེ་བོ་མང་པོ་ལ་༄༣༤༧བ་གནོད་པ་དང་། སྐྱེ་བོ་མང་པོ་ལ་སྡུག་བསྔལ་བ་དང་། ལྷ་དང་མི་རྣམས་ལ་མི་ཕན་པ་དང་། གནོད་པ་དང་། སྡུག་བསྔལ་བར་བྱེད་པ་ཡིན་ནོ་༎ དགེ་སློང་དག་། གལ་ཏེ་ཁྱེད་ཀྱིས་འགྱེད་པའི་རྩ་བ་དེ་ལྟ་བུ་ནང་གི་ཡང་རུང་། ཕྱིའི་ཡང་རུང་། མ་སྤངས་པར་ཡང་དག་པར་མཐོང་ན་། དེ་ལ་ཁྱེད་ཅག་ལྷན་ཅིག་མཐུན་ཞིང་ཀུན་ཏུ་དགའ་བ་དང་། འགྱེད་པ་མེད་པས་འདུན་པ་དྲག་པོ་དང་། བརྩོན་འགྲུས་དང་། འབད་པ་དང་། སྤྲོ་བ་དང་། སྒྲིམ་པ་དང་། མི་ལྡོག་པའི་དྲན་པ་དང་། ཤེས་བཞིན་གྱིས་ཇི་ཙམ་འགྱེད་པའི་རྩ་བ་བྱུང་བ་དེ་ཉིད་སྤོང་པའི་བར་དུ་བརྩོན་པར་བྱ་སྟེ་། དེ་ལྟར་ན་། ཁྱོད་ཀྱིས་འགྱེད་པའི་རྩ་བ་དེ་སྤོང་བར་འགྱུར་རོ་༎ དགེ་སློང་དག་། གལ་ཏེ་ཁྱེད་ཀྱིས་འགྱེད་པའི་རྩ་བ་དེ་ལྟ་བུ་། ནང་གི་ཡང་རུང་། ཕྱིའི་ཡང་རུང་། ལེགས་པར་སྤངས་པར་ཡང་དག་པར་མཐོང་ན་། དེ་ལ་ཁྱེད་ཅག་ལྷན་ཅིག་མཐུན་ཞིང་ཀུན་ཏུ་དགའ་བ་དང་། འགྱེད་པ་མེད་པས་འདུན་པ་དྲག་པོ་དང་། བརྩོན་འགྲུས་དང་། འབད་པ་དང་། སྤྲོ་བ་དང་། སྒྲིམ་པ་དང་། མི་ལྡོག་པའི་དྲན་པ་དང་། ཤེས་བཞིན་གྱིས་ཅི་ནས་ཀྱང་འགྱེད་པའི་རྩ་བ་སྤངས་པ་དེ་ཉིད་ཕྱིས་ཀྱང་མི་འབྱུང་བར་བརྩོན་པར་བྱ་སྟེ་། དེ་ལྟར་ན་། ཁྱེད་ཀྱིས་འགྱེད་པའི་རྩ་བ་དེ་ཡང་དག་པར་ལེགས་པར་བསལ་པས་། ཕྱིས་སྐྱེ་བར་མི་འགྱུར་རོ་༎ འདི་དག་ནི་། འགྱེད་པའི་རྩ་བ་དྲུག་ཅེས་བྱའོ་༎ འགྱེད་པར་བྱེད་པའི་གཞི་བཅུ་བཞི་གང་ཞེ་ན་། འདི་ལྟ་སྟེ་། ཆོས་སོ་༎ ཞེ་འམ་། ༄༣༤༨ཨ་༌༎ ཆོས་མ་ཡིན་ནོ་༎ ཞེའམ་། འདུལ་བའོ་༎ ཞེའམ་། འདུལ་བ་མ་ཡིན་ནོ་༎ ཞེའམ་། ལྟུང་བའོ་༎ ཞེའམ་། ལྟུང་བ་མ་ཡིན་པའོ་༎ ཞེའམ་། ལྕི་བའམ་། ཡང་བའམ་། ལྷག་མ་དང་བཅས་པའམ་། ལྷག་མ་མེད་པའམ་། བཤགས་པར་བྱ་བའམ་། བསྡམ་པར་བྱ་བའམ་། ཉེས་བར་བཤད་པར་གཏོགས་པའམ་། ལེགས་པར་བཤད་པར་གཏོགས་པ་སྟེ༏་འདི་དག་ནི་། འགྱེད་པར་བྱེད་པའི་གཞི་བཅུ་བཞི་ཞེས་བྱའོ་༎ དགེ་སློང་དག་། འགྱེད་པའི་རྩོད་པ་ནི་། དེའི་རྩ་བ་ཅན་ཡིན་ཞིང་། འགྱེད་པའི་རྩོད་པའི་རྩ་བ་ནི་། དེ་ཡིན་ནོ་༎ དགེ་སློང་དག་། གདམས་ངག་མེད་པའི་རྩོད་པ་ནི་། ཅི་ཞིག་གི་རྩ་བ་ཅན་ཡིན་ཞིང་། གདམས་ངག་མེད་པའི་རྩོད་པའི་རྩ་བ་ནི་། ཅི་ཡིན་ཞེ་ན་། དགེ་འདུན་གདམས་ངག་མི་ལེན་པ་དང་། གདམས་ངག་མི་སྦྱིན་པ་དང་། གདམས་ངག་བཞག་པ་གང་ཡིན་པ་དེ་ལ་བརྟེན་ནས་འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་གང་ཡིན་པ་སྟེ་། དགེ་སློང་དག་། གདམས་ངག་མེད་པའི་རྩོད་པ་ནི་། དེའི་རྩ་བ་ཅན་ཡིན་ཞིང་། གདམས་ངག་མེད་པའི་རྩོད་པའི་རྩ་བ་ནི་། དེ་ཡིན་ནོ་༎ དགེ་སློང་དག་། ལྟུང་བའི་རྩོད་པ་ནི་། ཅི་ཞིག་གི་རྩ་བ་ཅན་ཡིན་ཞིང་། ལྟུང་བའི་རྩོད་པའི་རྩ་བ་ནི་། ཅི་ཡིན་ཞེ་ན་། ལྟུང་བའི་རིགས་ལྔ་ནི་། ལྟུང་བའི་རིགས་དང་། ལྟུང་བའི་ཕུང་པོ་ཞེས་བྱ་སྟེ་། ལྔ་གང་ཞེ་ན་། ཕས་ཕམ་པ་༄༣༤༨བ་དང་། དགེ་འདུན་ལྷག་མ་དང་། ལྟུང་བྱེད་དང་། སོ་སོར་བཤགས་པར་བྱ་བ་དང་། ཉེས་བྱས་སོ་༎ གཞན་ཡང་། ལུས་ཀྱི་ལྟུང་བ་ཡིན་གྱི་། ངག་གི་མ་ཡིན་། སེམས་ཀྱི་མ་ཡིན་པ་ཡང་ཡོད་། ངག་གི་ཡིན་གྱི་། ལུས་ཀྱི་མ་ཡིན་། སེམས་ཀྱི་མ་ཡིན་པའང་ཡོད་། ལུས་ཀྱི་དང་སེམས་ཀྱི་ཡིན་གྱི་། ངག་གི་མ་ཡིན་པ་ཡང་ཡོད་། ལུས་དང་ངག་དང་སེམས་ཀྱི་ཡིན་པ་ཡང་ཡོད་དོ༏་༏ལུས་ཀྱི་ལྟུང་བ་ཡིན་གྱི་། ངག་གི་མ་ཡིན་། སེམས་ཀྱི་མ་ཡིན་པ་གང་ཞེ་ན་། འདི་ལྟ་སྟེ་། དགེ་སློང་། ཁྱིམ་པའམ་། བསྙེན་པར་མ་རྫོགས་པའི་ཕྱིར་མ་བྱུང་བར་ཁྱིམ་པའམ་། བསྙེན་པར་མ་རྫོགས་པའི་ཕྱིར་བྱུང་ངོ་༎ སྙམ་ནས་ཉལ་བར་བྱེད་པ་ན་། དེ་གཉིད་ལོག་པ་དང་། བུད་མེད་ཉལ་བའམ་། གཉིད་ལོག་ནས་ཁྲི་སྟན་ཆེན་པོའི་སྟེང་དུ་བཞག་པ་སྟེ་། འདི་ནི་། ལུས་ཀྱི་ལྟུང་བ་ཡིན་གྱི་། ངག་གི་མ་ཡིན་། སེམས་ཀྱི་མ་ཡིན་ནོ་༎ ངག་གི་ལྟུང་བ་ཡིན་གྱི་། ལུས་ཀྱི་མ་ཡིན་། སེམས་ཀྱི་མ་ཡིན་པ་གང་ཞེ་ན་། འདི་ལྟ་སྟེ་། དགེ་སློང་བུད་མེད་ལ་ཆོས་ཚིག་ལྔ་འཆད་པ་ལས་ཆེད་དུ་མ་བསམ་པར་ཚིག་དྲུག་ཏུ་ཐལ་བའམ་། ཚིག་དྲུག་འཆད་པ་ན་ཚིག་བདུན་ཐལ་བ་སྟེ་། འདི་ནི་། ངག་གི་ལྟུང་བ་ཡིན་གྱི་། ལུས་ཀྱི་མ་ཡིན་། སེམས་ཀྱི་མ་ཡིན་ནོ་༎ ལུས་དང་སེམས་ཀྱི་ལྟུང་བ་ཡིན་གྱི་། ངག་གི་མ་ཡིན་པ་གང་ཞེ་ན་། འདི་ལྟ་སྟེ་། དགེ་སློང་གིས་ཆེད་དུ་བསམ་སྟེ་དུད་འགྲོའི་སྐྱེ་གནས་སུ་སོང་བའི་སྲོག་ཆགས་སྲོག་དང་ཕྲལ་ནས་འདི་སྐད་ཅེས་། ཇི་༄༣༤༩ཨ་༌༎ ལྟར་བདག་གིས་བསད་པ་དེ་བཞིན་དུ་སྲོག་ཆགས་སྲོག་དང་དབྲལ་བར་བྱ་སྟེ་། དེ་ལྟར་བསད་པ་ནི་། དེ་ལེགས་པར་བསད་པ་ཡིན་ནོ་༎ ཞེས་མི་སྨྲ་ཞིང་། མ་བྱིན་པར་ལེན་པ་དང་། འདོད་པས་ལོག་པར་ག-ཡེམ་པ་དང་། མྱོས་པར་འགྱུར་བ་འཐུང་ལ་། འདི་སྐད་ཅེས་། ཇི་ལྟར་བདག་གིས་འཐུངས་པ་དེ་བཞིན་དུ་མྱོས་པར་འགྱུར་བ་བཏུང་བར་བྱ་སྟེ་། དེ་ལྟར་འཐུངས་པ་ནི་། ལེགས་པར་འཐུངས་པ་ཡིན་ནོ་༎ ཞེས་མི་སྨྲ་བ་སྟེ་། འདི་ནི་། ལུས་དང་། སེམས་ཀྱི་ལྟུང་བ་ཡིན་གྱི་། ངག་གི་མ་ཡིན་ནོ་༎ ལུས་དང་ངག་དང་སེམས་ཀྱི་ལྟུང་བ་གང་ཞེ་ན་། འདི་ལྟ་སྟེ་། དགེ་སློང་གིས་ཆེད་དུ་བསམ་སྟེ་། དུད་འགྲོའི་སྐྱེ་གནས་སུ་སོང་བའི་སྲོག་ཆགས་སྲོག་དང་ཕྲལ་ལ་། འདི་སྐད་ཅེས་། ཇི་ལྟར་བདག་གིས་བསད་པ་དེ་བཞིན་དུ་སྲོག་ཆགས་སྲོག་དང་དབྲལ་བར་བྱ་སྟེ་། དེ་ལྟར་བསད་པ་ནི་། ལེགས་པར་བསད་པ་ཡིན་ནོ་༎ ཞེས་སྨྲ་ཞིང་། མ་བྱིན་པར་ལེན་པ་དང་། འདོད་པས་ལོག་པར་ག-ཡེམ་པ་དང་། མྱོས་པར་འགྱུར་བའི་ཆང་འཐུངས་ལ་། འདི་སྐད་ཅེས་། ཇི་ལྟར་བདག་གིས་འཐུངས་པ་དེ་བཞིན་མྱོས་པར་འགྱུར་བ་བཏུང་བར་བྱ་སྟེ་། དེ་ལྟར་མྱོས་པར་འགྱུར་བ་འཐུངས་པ་ནི་། ལེགས་པར་འཐུངས་པ་ཡིན་ནོ་༎ ཞེས་སྨྲ་བ་སྟེ་། འདི་ནི་། ལུས་དང་ངག་དང་སེམས་ཀྱི་ལྟུང་བ་ཡིན་ཏེ་། དགེ་སློང་དག་། ལྟུང་བའི་རྩོད་པ་ནི་། དེའི་རྩ་བ་ཅན་ཡིན་ཞིང་། ལྟུང་བའི་རྩོད་པའི་རྩ་༄༣༤༩བ་བ་ནི་། དེ་ཡིན་ནོ་༎ དགེ་སློང་དག་། བྱ་བའི་རྩོད་པ་ནི་། ཅི་ཞིག་གི་རྩ་བ་ཅན་ཡིན་ཞིང་། བྱ་བའི་རྩོད་པའི་རྩ་བ་ནི་། ཅི་ཡིན་ཞེ་ན་། དགེ་འདུན་གྱི་བྱ་བ་གང་ཡིན་པ་གསོལ་བ་དང་། གསོལ་བ་དང་གཉིས་དང་། གསོལ་བ་དང་བཞིའི་ལས་གང་ཡིན་པ་སྟེ་། དགེ་སློང་དག་། བྱ་བའི་རྩོད་པ་ནི་། དེའི་རྩ་བ་ཅན་ཡིན་ཞིང་། བྱ་བའི་རྩོད་པའི་རྩ་བ་ནི་། དེ་ཡིན་ནོ་༎ དགེ་སློང་དག་། འགྱེད་པའི་རྩོད་པ་ནི་། དགེ་བ་ཞེས་བརྗོད་པར་བྱ་། མི་དགེ་བ་ཞེས་བརྗོད་པར་བྱ་། ལུང་དུ་མ་བསྟན་པ་ཞེས་བརྗོད་པར་བྱ་སྟེ་། དགེ་བ་གང་ཞེ་ན་། དགེ་འདུན་དོན་སྒྲུབ་ཅིང་དོན་སེམས་ལ་། དགེ་བའི་དོན་སྒྲུབ་ཅིང་དགེ་བ་སེམས་པའི་དོན་སྣ་ཚོགས་སུ་སྨྲ་བ་། འགལ་བར་སྨྲ་བ་། རིགས་མི་མཐུན་པར་སྨྲ་བ་གང་ཡིན་པ་དེ་ལ་བརྟེན་ཏེ་འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་གང་ཡིན་པ་འདི་ནི་། དགེ་བ་ཡིན་། མི་དགེ་བ་གང་ཞེ་ན་། དགེ་འདུན་དོན་མི་སྒྲུབ་ཅིང་དོན་མི་སེམས་ལ་། དགེ་བའི་དོན་མི་སྒྲུབ་ཅིང་དགེ་བ་མི་སེམས་པའི་དོན་སྣ་ཚོགས་སུ་སྨྲ་བ་། འགལ་བར་སྨྲ་བ་། རིགས་མི་མཐུན་པར་སྨྲ་བ་གང་ཡིན་པ་དེ་ལ་བརྟེན་ནས་འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་གང་ཡིན་པ་དེ་ནི་། མི་དགེ་བ་ཡིན་ནོ་༎ ལུང་དུ་མ་བསྟན་པ་གང་ཞེ་ན་། དགེ་འདུན་དོན་སྒྲུབ་པ་ཡང་མ་ཡིན་། དོན་མ་ཡིན་པ་སྒྲུབ་པ་ཡང་མ་ཡིན་ཞིང་། དོན་སེམས་པ་ཡང་མ་ཡིན་། དོན་མ་ཡིན་པ་སེམས་པ་ཡང་མ་ཡིན་ལ་། དགེ་བའི་དོན་སྒྲུབ་པ་༄༣༥༠ཨ་༌༎ ཡང་མ་ཡིན་། མི་དགེ་བའི་དོན་སྒྲུབ་པ་ཡང་མ་ཡིན་ཞིང་། དགེ་བ་སེམས་པ་ཡང་མ་ཡིན་། མི་དགེ་བ་སེམས་པ་ཡང་མ་ཡིན་པའི་དོན་སྣ་ཚོགས་སུ་སྨྲ་བ་། འགལ་བར་སྨྲ་བ་། རིགས་མི་མཐུན་པར་སྨྲ་བ་གང་ཡིན་པ་དེ་ལ་བརྟེན་ནས་འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་གང་ཡིན་པ་འདི་ནི་། ལུང་དུ་མ་བསྟན་པ་ཡིན་ནོ་༎ གདམས་ངག་མེད་པའི་རྩོད་པ་ནི་། དགེ་བ་ཞེས་བརྗོད་པར་བྱ་། མི་དགེ་བ་ཞེས་བརྗོད་པར་བྱ་། ལུང་དུ་མ་བསྟན་པ་ཞེས་བརྗོད་པར་བྱ་སྟེ་། དགེ་བ་གང་ཞེ་ན་། དགེ་འདུན་དོན་སྒྲུབ་ཅིང་དོན་སེམས་ལ་། དགེ་བའི་དོན་སྒྲུབ་ཅིང་དགེ་བ་སེམས་པའི་གདམས་ངག་མི་ལེན་པ་དང་། གདམས་ངག་མི་སྦྱིན་པ་དང་། གདམས་ངག་འཇོག་པ་གང་ཡིན་པ་དེ་ལ་བརྟེན་ཏེ་འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་གང་ཡིན་པ་འདི་ནི་། དགེ་བ་ཡིན་ནོ་༎ མི་དགེ་བ་གང་ཞེ་ན་། དགེ་འདུན་དོན་མི་སྒྲུབ་ཅིང་དོན་མི་སེམས་ལ་། དགེ་བའི་དོན་མི་སྒྲུབ་ཅིང་། དགེ་བ་མི་སེམས་པའི་གདམས་ངག་མི་ལེན་པ་དང་། གདམས་ངག་མི་སྦྱིན་པ་དང་། གདམས་ངག་འཇོག་པ་གང་ཡིན་པ་དེ་ལ་བརྟེན་ཏེ་འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་གང་ཡིན་པ་འདི་ནི་། མི་དགེ་བ་ཡིན་ནོ་༎ ལུང་དུ་མ་བསྟན་པ་གང་ཞེ་ན་། དགེ་འདུན་དོན་སྒྲུབ་པ་ཡང་མ་ཡིན་། དོན་མ་ཡིན་པ་སྒྲུབ་པ་ཡང་མ་ཡིན་༄༣༥༠བ་ཞིང་། དོན་སེམས་པ་ཡང་མ་ཡིན་། དོན་མ་ཡིན་པ་སེམས་པ་ཡང་མ་ཡིན་ལ་། དགེ་བའི་དོན་སྒྲུབ་པ་ཡང་མ་ཡིན་། མི་དགེ་བའི་དོན་སྒྲུབ་པ་ཡང་མ་ཡིན་ཞིང་། དགེ་བ་སེམས་པ་ཡང་མ་ཡིན༏་མི་དགེ་བ་སེམས་པ་ཡང་མ་ཡིན་པའི་གདམས་ངག་མི་ལེན་པ་དང་། གདམས་ངག་མི་སྦྱིན་པ་དང་། གདམས་ངག་འཇོག་པ་གང་ཡིན་པ་དེ་ལ་བརྟེན་ཏེ་འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་གང་ཡིན་པ་འདི་ནི་། ལུང་དུ་མ་བསྟན་པ་ཡིན་ནོ་༎ ལྟུང་བའི་རྩོད་པ་ནི་། མི་དགེ་བ་ཞེས་བརྗོད་པར་བྱ་། ལུང་དུ་མ་བསྟན་པ་ཞེས་བརྗོད་པར་བྱ་སྟེ་། མི་དགེ་བ་གང་ཞེ་ན༏་སངས་རྒྱས་ཀྱིས་བསླབ་པ་བཅས་པ་དང་། དགེ་འདུན་གྱིས་ཁྲིམས་སུ་བཅས་པ་ལས་། ཆེད་དུ་བསམ་སྟེ་འདས་པ་གང་ཡིན་པ་འདི་ནི་། མི་དགེ་བ་ཡིན་ནོ་༎ ལུང་དུ་མ་བསྟན་པ་གང་ཞེ་ན་། སངས་རྒྱས་ཀྱིས་བསླབ་པ་བཅས་པ་དང་། དགེ་འདུན་གྱིས་ཁྲིམས་སུ་བཅས་པ་ལས་། ཆེད་དུ་མ་བསམ་པར་འདས་པ་གང་ཡིན་པ་འདི་ནི་། ལུང་དུ་མ་བསྟན་པ་ཡིན་ནོ་༎ བྱ་བའི་རྩོད་པ་ནི་། དགེ་བ་ཞེས་བརྗོད་པར་བྱ་། མི་དགེ་བ་ཞེས་བརྗོད་པར་བྱ་། ལུང་དུ་མ་བསྟན་པ་ཞེས་བརྗོད་པར་བྱ་སྟེ་། དགེ་བ་གང་ཞེ་ན་། དགེ་འདུན་དོན་སྒྲུབ་ཅིང་དོན་སེམས་ལ་། དགེ་བའི་དོན་སྒྲུབ་ཅིང་དགེ་བ་སེམས་པའི་གསོལ་བ་དང་། གསོལ་བ་དང་གཉིས་དང་། གསོལ་བ་དང་བཞིའི་ལས་གང་ཡིན་པ་དེ་ལ་བརྟེན་ཏེ་འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་གང་ཡིན་པ་༄༣༥༡ཨ་༌༎ འདི་ནི་། དགེ་བ་ཡིན་ནོ་༎ མི་དགེ་བ་གང་ཞེ་ན་། དགེ་འདུན་དོན་མི་སྒྲུབ་ཅིང་མི་སེམས་ལ་། དགེ་བའི་དོན་མི་སྒྲུབ་ཅིང་། དགེ་བ་མི་སེམས་པའི་གསོལ་བ་དང་། གསོལ་བ་དང་གཉིས་དང་། གསོལ་བ་དང་བཞིའི་ལས་གང་ཡིན་པ་དེ་ལ་བརྟེན་ཏེ་འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་གང་ཡིན་པ་འདི་ནི་། མི་དགེ་བ་ཡིན་ནོ་༎ ལུང་དུ་མ་བསྟན་པ་གང་ཞེ་ན་། དགེ་འདུན་དོན་སྒྲུབ་པ་ཡང་མ་ཡིན་། དོན་མ་ཡིན་པ་སྒྲུབ་པ་ཡང་མ་ཡིན་ཞིང་། དོན་སེམས་པ་ཡང་མ་ཡིན་། དོན་མ་ཡིན་པ་སེམས་པ་ཡང་མ་ཡིན་ལ་། དགེ་བའི་དོན་སྒྲུབ་པ་ཡང་མ་ཡིན་། མི་དགེ་བའི་དོན་སྒྲུབ་པ་ཡང་མ་ཡིན་ཞིང་། དགེ་བ་སེམས་པ་ཡང་མ་ཡིན་ལ་། མི་དགེ་བ་སེམས་པ་ཡང་མ་ཡིན་པའི་འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་གང་ཡིན་པ་འདི་ནི་། ལུང་དུ་མ་བསྟན་པ་ཡིན་ནོ་༎ འགྱེད་པ་གང་ཡིན་པ་དེ་། རྩོད་པ་ལགས་ལ་། རྩོད་པ་གང་ལགས་པ་དེ་། འགྱེད་པ་ལགས་སམ་། བཀའ་སྩལ་པ་། འགྱེད་པ་ཡིན་ལ་། རྩོད་པ་མ་ཡིན་པ་ཡང་ཡོད་། རྩོད་པ་ཡིན་ལ་། འགྱེད་པ་མ་ཡིན་པ་ཡང་ཡོད་། འགྱེད་པ་ཡང་ཡིན་། རྩོད་པ་ཡང་ཡིན་པ་ཡང་ཡོད་། འགྱེད་པ་ཡང་མ་ཡིན་རྩོད་པ་ཡང་མ་ཡིན་པ་ཡང་ཡོད་དོ་༎ རེ་ཞིག་འགྱེད་པ་ཡིན་ལ་། རྩོད་པ་མ་ཡིན་པ་ནི་། དགེ་འདུན་སྣ་ཚོགས་སུ་སྨྲ་བ་། འགལ་བར་སྨྲ་བ་། རིགས་མི་མཐུན་པར་སྨྲ་བ་གང་ཡིན་པའོ་༎ ༄༣༥༡བ་རྩོད་པ་ཡིན་ལ་། འགྱེད་པ་མ་ཡིན་པ་ནི་། རྩོད་པ་གསུམ་པོ་། གདམས་ངག་མེད་པའི་རྩོད་པ་དང་། བྱ་བའི་རྩོད་པ་དང་། ལྟུང་བའི་རྩོད་པའོ་༎ རྩོད་པ་ཡང་ཡིན་ལ་འགྱེད་པ་ཡང་ཡིན་པ་ནི་། དགེ་འདུན་སྣ་ཚོགས་སུ་སྨྲ་བ་། འགལ་བར་སྨྲ་བ་། རིགས་མི་འཕྲོད་པར་སྨྲ་བ་། མི་མཐུན་པ་། ཀུན་ཏུ་མི་དགའ་བ་། རྒྱུད་གཅིག་ཏུ་མ་གྱུར་པ་གང་ཡིན་པ་དེ་ལ་བརྟེན་ཏེ་འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་གང་ཡིན་པའོ་༎ འགྱེད་པ་ཡང་མ་ཡིན་། རྩོད་པ་ཡང་མ་ཡིན་པ་ནི་། རྣམ་པ་དེ་དག་མ་གཏོགས་པའོ་༎ གདམས་ངག་མ་མཆིས་པ་གང་ལགས་པ་དེ་། རྩོད་པ་ལགས་ལ་། རྩོད་པ་གང་ལགས་པ་དེ་། གདམས་ངག་མ་མཆིས་པ་ལགས་སམ་། བཀའ་སྩལ་པ་། གདམས་ངག་མེད་པ་ཡིན་ལ་། རྩོད་པ་མ་ཡིན་པ་ཡང་ཡོད་། རྩོད་པ་ཡིན་ལ་། གདམས་ངག་མེད་པ་མ་ཡིན་པ་ཡང་ཡོད་། གདམས་ངག་མེད་པ་ཡང་ཡིན་ལ་། རྩོད་པ་ཡང་ཡིན་པ་ཡང་ཡོད་། གདམས་ངག་མེད་པ་ཡང་མ་ཡིན་ལ་། རྩོད་པ་ཡིན་པ་ཡང་ཡོད་དོ་༎ རེ་ཞིག་གདམས་ངག་མེད་པ་ཡིན་ལ་། རྩོད་པ་མ་ཡིན་པ་ནི་། དགེ་འདུན་གདམས་ངག་མི་ལེན་པ་དང་། གདམས་ངག་མི་སྦྱིན་པ་དང་། གདམས་ངག་འཇོག་པ་གང་ཡིན་པའོ་༎ རྩོད་པ་ཡིན་ལ་། གདམས་ངག་མེད་པ་མ་ཡིན་པ་ནི་། རྩོད་པ་གསུམ་པོ་འགྱེད་པའི་རྩོད་པ་དང་། ལྟུང་བའི་རྩོད་པ་དང་། བྱ་བའི་རྩོད་པའོ་༎ གདམས་ངག་མེད་པ་ཡང་ཡིན་ལ་། རྩོད་པ་ཡང་ཡིན་པ་ནི་། དགེ་༄༣༥༢ཨ་༌༎ འདུན་གདམས་ངག་མི་ལེན་པ་དང་། གདམས་ངག་མི་སྦྱིན་པ་དང་། གདམས་ངག་འཇོག་པ་གང་ཡིན་པ་དེ་ལ་བརྟེན་ཏེ་འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་གང་ཡིན་པའོ་༎ གདམས་ངག་མེད་པ་ཡང་མ་ཡིན་ལ་། རྩོད་པ་ཡང་མ་ཡིན་པ་ནི་། རྣམ་པ་དེ་དག་མ་གཏོགས་པའོ་༎ ལྟུང་བ་གང་ལགས་པ་དེ་། རྩོད་པ་ལགས་ལ་། རྩོད་པ་གང་ལགས་པ་དེ་། ལྟུང་བ་ལགས་སམ་། བཀའ་སྩལ་པ་། ལྟུང་བ་ཡིན་ལ་། རྩོད་པ་མ་ཡིན་པ་ཡང་ཡོད་། རྩོད་པ་ཡིན་ལ་། ལྟུང་བ་མ་ཡིན་པ་ཡང་ཡོད་། ལྟུང་བ་ཡང་ཡིན་ལ་། རྩོད་པ་ཡང་ཡིན་པ་ཡང་ཡོད་། ལྟུང་བ་ཡང་མ་ཡིན་ལ་། རྩོད་པ་ཡང་མ་ཡིན་པ་ཡང་ཡོད་དོ་༎ རེ་ཞིག་ལྟུང་བ་ཡིན་ལ་། རྩོད་པ་མ་ཡིན་པ་ནི་། ལྟུང་བའི་རིགས་ལྔ་ནི་། ལྟུང་བའི་རིགས་དང་། ལྟུང་བའི་ཕུང་པོ་ཞེས་བྱ་སྟེ་། ཕས་ཕམ་པ་དང་། དགེ་འདུན་ལྷག་མ་དང་། ལྟུང་བྱེད་དང་། སོ་སོར་བཤགས་པར་བྱ་བ་དང་། ཉེས་བྱས་ཡིན་ནོ་༎ རྩོད་པ་ཡིན་ལ་། ལྟུང་བ་མ་ཡིན་པ་ནི་། རྩོད་པ་གསུམ་པོ་། འགྱེད་པའི་རྩོད་པ་དང་། གདམས་ངག་མེད་པའི་རྩོད་པ་དང་། བྱ་བའི་རྩོད་པའོ་༎ ལྟུང་བ་ཡང་ཡིན་ལ་། རྩོད་པ་ཡང་ཡིན་པ་ནི་། ལྟུང་བའི་རིགས་ལྔ་པོ་ནི་། ལྟུང་བའི་རིགས་དང་། ལྟུང་བའི་ཕུང་པོ་ཞེས་བྱ་སྟེ་། ཕས་ཕམ་པ་དང་། དགེ་འདུན་ལྷག་མ་དང་། ལྟུང་བྱེད་དང་། སོ་སོར་བཤགས་པར་བྱ་བ་དང་། ཉེས་བྱས་གང་༄༣༥༢བ་ཡིན་པ་དེ་ལ་བརྟེན་ཏེ་། འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་གང་ཡིན་པའོ་༎ ལྟུང་བ་ཡང་མ་ཡིན་ལ་། རྩོད་པ་ཡང་མ་ཡིན་པ་ནི་། རྣམ་པ་དེ་དག་མ་གཏོགས་པའོ་། བྱ་བ་གང་ལགས་པ་དེ་། རྩོད་པ་ལགས་ལ་། རྩོད་པ་གང་ལགས་པ་དེ་ཡང་བྱ་བ་ལགས་སམ་། བཀའ་སྩལ་པ་། བྱ་བ་ཡིན་ལ་། རྩོད་པ་མ་ཡིན་པ་ཡང་ཡོད་། རྩོད་པ་ཡིན་ལ་། བྱ་བ་མ་ཡིན་པ་ཡང་ཡོད་། བྱ་བ་ཡང་ཡིན་ལ་རྩོད་པ་ཡང་ཡིན་པ་ཡང་ཡོད་། བྱ་བ་ཡང་མ་ཡིན་ལ་རྩོད་པ་ཡང་མ་ཡིན་པ་ཡང་ཡོད་དོ་༎ རེ་ཞིག་བྱ་བ་ཡིན་ལ་། རྩོད་པ་མ་ཡིན་པ་ནི་། དགེ་འདུན་གྱི་གསོལ་བ་དང་། གསོལ་བ་དང་གཉིས་དང་། གསོལ་བ་དང་བཞིའི་ལས་གང་ཡིན་པའོ་༎ རྩོད་པ་ཡིན་ལ་། བྱ་བ་མ་ཡིན་པ་ནི་། རྩོད་པ་གསུམ་པོ་། འགྱེད་པའི་རྩོད་པ་དང་། གདམས་ངག་མེད་པའི་རྩོད་པ་དང་། ལྟུང་བའི་རྩོད་པའོ་༎ བྱ་བ་ཡང་ཡིན་ལ་རྩོད་པ་ཡང་ཡིན་པ་ནི་། དགེ་འདུན་གྱི་བྱ་བ་གསོལ་བ་དང་། གསོལ་བ་དང་གཉིས་དང་། གསོལ་བ་དང་བཞིའི་ལས་གང་ཡིན་པ་དེ་ལ་བརྟེན་ཏེ་འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་གང་ཡིན་པའོ་༎ བྱ་བ་ཡང་མ་ཡིན་ལ་རྩོད་པ་ཡང་མ་ཡིན་པ་ནི་། རྣམ་པ་དེ་དག་མ་གཏོགས་པའོ་༎ དགེ་སློང་དག་འགྱེད་པའི་རྩོད་པ་ལ་རྩོད་པ་ཞི་བར་བྱེད་པའི་ཆོས་དུ་ཞིག་གིས་འདུལ་བར་བྱ་། ཞི་བར་བྱ་། ཉེ་བར་ཞི་བར་བྱ་ཞེ་ན་། བཀའ་སྩལ་པ་། གཉིས་ཀྱིས་ཏེ་། མངོན་སུམ་དུ་འདུལ་བར་འོས་པ་དང་། གང་ཡང་ཚུལ་ཤིང་མང་༄༣༥༣ཨ་༌༎ པོ་བླངས་པས་སོ་༎ མངོན་སུམ་དུ་འདུལ་བ་ནི་། ཇི་ལྟར་རྩོད་པ་ཞི་བར་བྱེད་པ་ཡིན་། ཇི་ལྟར་ན་། འདི་ན་ཁ་ཅིག་གི་རྩོད་པ་རྣམས་འདི་ལྟ་སྟེ་། མངོན་སུམ་དུ་འདུལ་བར་འོས་པའི་རྩོད་པ་ཞི་བར་བྱེད་པས་། འདུལ་བ་དང་། ཞི་བ་དང་། ཉེ་བར་ཞི་བ་ཡིན་ཞེ་ན་། སངས་རྒྱས་བཅོམ་ལྡན་འདས་མཉན་ཡོད་ན་། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བར་དབྱར་བཞུགས་པར་ཞལ་གྱིས་བཞེས་སོ་༎ དེའི་ཚེ་དགེ་སློང་རབ་ཏུ་མང་པོ་དག་ལྗོངས་ཤིག་ཏུ་དབྱར་གནས་པར་དམ་བཅས་བཞེས་སོ་༎ པ་ལས་། དེ་རྣམས་དབྱར་གྱི་ནང་ལོགས་སུ་འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་བྱུང་ནས་དེ་རྣམས་ཀྱིས་རྩོད་པ་དེ་། ཚེ་དང་ལྡན་པ་ཤའ་རིའི་བུ་དང་། མོའུ་འགལ་གྱི་བུ་ལ་གཏད་པ་དང་། དེ་གཉིས་ཀྱིས་སྟོན་པའི་བསྟན་པ་ཆོས་འདུལ་བས་རྩོད་པ་དེ་ཞི་བར་བྱས་སོ་༎ དེ་ནས་དགེ་སློང་རབ་ཏུ་མང་པོ་ལྗོངས་སུ་དབྱར་གནས་པའི་དབྱར་གྱི་ཟླ་བ་གསུམ་པོ་དག་འདས་པ་དང་། ཆོས་གོས་བྱས་པ་དང་ལྡན་། ཆོས་གོས་ཟིན་པ་དང་ལྡན་ནས་ལྷུང་བཟེད་དང་ཆོས་གོས་བླངས་ཏེ་མཉན་ཡོད་གང་ན་བ་དེར་རྒྱུ་ཞིང་དོང་ནས་རིམ་གྱིས་རྒྱུ་ཞིང་དོང་བ་དང་མཉན་ཡོད་དུ་ཕྱིན་ཏོ་༎ དེ་ནས་དགེ་སློང་རབ་ཏུ་མང་པོས་ལྷུང་བཟེད་དང་ཆོས་གོས་མཁོས་སུ་ཕབ་ནས་རྐང་པ་བཀྲུས་ཏེ་། བཅོམ་ལྡན་འདས་ག་ན་བ་དེར་དོང་ནས་ལྷགས་པ་དང་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ་། ཆོས་ཉིད་༄༣༥༣བ་ཀྱིས་སངས་རྒྱས་བཅོམ་ལྡན་འདས་རྣམས་ནི་། གློ་བུར་བའི་དགེ་སློང་རྣམས་ལ་སོ་སོར་ཡང་དག་པར་དགའ་བར་མཛད་པའི་འདིས་སོ་སོར་ཡང་དག་པར་དགའ་བར་མཛད་པ་ཡིན་པས་། བཅོམ་ལྡན་འདས་ཀྱིས་སོ་སོར་ཡང་དག་པར་དགའ་བར་མཛད་པས་དགེ་སློང་རབ་ཏུ་མང་པོ་ལ་། ཀྱེ་དགེ་སློང་དག་། ཁྱེད་ཅག་གང་ནས་འདིར་འོངས་། གང་དུ་ཁྱེད་ཅག་དབྱར་གནས་། བཙུན་པ་། བདག་ཅག་ནི་། ལྗོངས་ཤིག་ནས་གནས་འདིར་མཆིས་ཏེ་། ལྗོངས་ཤིག་ན་བདག་ཅག་དབྱར་གནས་གནས་ལགས་སོ་༎ དགེ་སློང་དག་། ཁྱེད་ཅག་ཇི་ག་ལྗོངས་སུ་བདེ་བ་ལ་རེག་པར་དབྱར་གནས་སམ་། ཁྱེད་བསོད་སྙོམས་ཀྱིས་ཕོངས་པར་མ་གྱུར་ཏམ་། བཙུན་པ་མེད་པར་བདག་ཅག་ལྗོངས་སུ་བདེ་བ་ལ་རེག་པར་གནས་པས་དབྱར་གནས་ཤིང་བདག་ཅག་བསོད་སྙོམས་ཀྱིས་ཀྱང་ཕོངས་པར་མ་གྱུར་ཏོ་༎ དེ་ལྟ་ལགས་མོད་ཀྱི་། བདག་ཅག་དབྱར་གྱི་ནང་ལོགས་སུ་འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་བྱུང་ནས་བདག་ཅག་གིས་རྩོད་པ་དེ་། ཚེ་དང་ལྡན་པ་ཤའ་རིའི་བུ་དང་། མོའུ་འགལ་གྱི་བུ་ལ་གཏད་པ་དང་། དེ་གཉིས་ཀྱིས་སྟོན་པའི་བསྟན་པ་ཆོས་འདུལ་བས་རྩོད་པ་དེ་ཞི་བར་བགྱིས་ལགས་སོ་༎ བཅོམ་ལྡན་འདས་ཀྱིས་དགོངས་པ་། ཀྱེ་མའོ་༎ ངའི་ཉན་ཐོས་སྐམ་ལ་གནས་པ་དག་གིས་ནི་། སྟོན་པའི་བསྟན་པ་ཆོས་འདུལ་བས་རྩོད་པ་སྐྱེས་ཤིང་བྱུང་བ་ཞི་བར་ནུས་སོ་༎ སྙམ་ནས་། དགེ་སློང་དག་། དེ་ལྟ་བས་ན་། སྐམ་ལ་གནས་པའི་དགེ་སློང་རྣམས་ཀྱིས་སྟོན་པའི་བསྟན་པ་༄༣༥༤ཨ་༌༎ ཆོས་འདུལ་བས་རྩོད་པ་སྐྱེས་ཤིང་བྱུང་བ་ཞི་བར་བྱའོ་༎ དགེ་སློང་རྣམས་ཀྱིས་སྐམ་ལ་གནས་པ་དུ་ཡིན་པ་མ་ཡིན་པ་མ་ཤེས་ནས་། བཅོམ་ལྡན་འདས་ཀྱིས་བཀའ་སྩལ་པ་། གང་དག་དགེ་འདུན་ལ་མི་ལྟོས་པར་རྩོད་པ་སྐྱེས་ཤིང་བྱུང་བ་ཞི་བར་ནུས་པའོ་༎ དེ་ཡང་གསུམ་སྟེ་། སྐམ་ལ་གནས་པ་ལུས་ཀྱིས་བསྡམས་པ་མ་ཡིན་ཞིང་ངག་གིས་ཀྱང་མ་ཡིན་པ་ཡང་ཡོད་། ལུས་ཀྱིས་བསྡམས་ལ་། ངག་གིས་མ་ཡིན་པ་ཡང་ཡོད་། ལུས་དང་ངག་གིས་བསྡམས་པ་ཡང་ཡོད་དོ་༎ ལུས་ཀྱིས་བསྡམས་པ་མ་ཡིན་ཞིང་ངག་གིས་ཀྱང་མ་ཡིན་པ་གང་ཞེ་ན་། འདི་ལྟ་སྟེ་། སྐམ་ལ་གནས་པ་དགེ་སློང་འཐབ་པར་གྱུར་། མཚང་འདྲུ་བར་གྱུར་། འཐབ་མོ་བྱུང་༎ འགྱེད་པར་གྱུར་ནས་ཕྱོགས་དང་ཕྱོགས་གཞན་དུ་གནས་པ་རྣམས་ཀྱི་དྲུང་དུ་བདག་ཉིད་སོང་ནས་འདི་སྐད་ཅེས་། ཚེ་དང་ལྡན་པ་དག་ལེགས་སོ་༎ རྩོད་པ་འདི་ནི་། ལེགས་པར་བཟུང་བ་ཡིན་གྱི་། ཉེས་པར་བཟུང་བ་མ་ཡིན་། ལེགས་པར་སྦྱར་བ་ཡིན་གྱི་། ཉེས་པར་སྦྱར་བ་མ་ཡིན་། ལེགས་པར་བརྟགས་པ་ཡིན་གྱི་། ཉེས་པར་བརྟགས་པ་མ་ཡིན་པས་། འདི་དང་འདི་ནི་། སྨྲོས་ཤིག་། འདི་དང་འདི་ནི་། མ་སྨྲ་ཞིག་། ཚེ་དང་ལྡན་པ་ཕ་རོལ་པོ་དག་ཆོམས་ཤིག་། ཕ་རོལ་པོ་དག་གིས་ཆོམས་ས་རེ་། བདག་ནི་། ཚེ་དང་ལྡན་པ་དག་གི་ཕྱོགས་དང་། དཔུང་དང་། གྲོགས་བྱེད་པ་ཡིན་ནོ་༎ ཞེས་སྨྲ་ཞིང་། ཕྱོགས་གཅིག་ཤོས་ཀྱི་དྲུང་དུ་ཡང་བདག་ཉིད་སོང་ནས་འདི་སྐད་༄༣༥༤བ་ཅེས་། ཚེ་དང་ལྡན་པ་དག་ལེགས་སོ་༎ རྩོད་པ་འདི་ནི་། ལེགས་པར་བཟུང་བ་ཡིན་གྱི་། ཉེས་པར་བཟུང་བ་མ་ཡིན་། ལེགས་པར་སྦྱར་བ་ཡིན་གྱི་། ཉེས་པར་སྦྱར་བ་མ་ཡིན་། ལེགས་པར་བརྟགས་པ་ཡིན་གྱི་། ཉེས་པར་བརྟགས་པ་མ་ཡིན་པས་འདི་དང་འདི་ནི་། སྨྲོས་ཤིག་། འདི་དང་འདི་ནི་། མ་སྨྲ་ཞིག་། ཚེ་དང་ལྡན་པ་དག་གིས་ཕ་རོལ་པོ་དག་ཆོམས་ཤིག་། ཕ་རོལ་པོ་དག་གིས་ཆོམས་ས་རེ་། བདག་ནི་། ཚེ་དང་ལྡན་པ་དག་གི་ཕྱོགས་དང་། དཔུང་དང་། གྲོགས་ཡིན་ནོ་༎ ཞེས་སྨྲ་སྟེ་། འདི་ནི་། སྐམ་ལ་གནས་པ་ལུས་ཀྱིས་བསྡམས་པ་མ་ཡིན་ཞིང་། ངག་གིས་ཀྱང་མ་ཡིན་པའོ་༎ སྐམ་ལ་གནས་པ་ལུས་ཀྱིས་བསྡམས་ལ་། ངག་གིས་མ་ཡིན་པ་གང་ཞེ་ན་། འདི་ལྟ་སྟེ་། སྐམ་ལ་གནས་པ་དགེ་སློང་འཐབ་པར་གྱུར་། མཚང་འདྲུ་བར་གྱུར་། འཐབ་མོ་བྱུང་། འགྱེད་པར་གྱུར་ནས་གནས་ཤིང་ཕྱོགས་དང་ཕྱོགས་གཞན་དུ་གནས་པ་རྣམས་ཀྱི་ཕྱོགས་གཅིག་ཏུ་བདག་ཉིད་མི་འགྲོ་མོད་ཀྱི་། ཕོ་ཉ་བཏང་ནས་ཚེ་དང་ལྡན་པ་དག་ལེགས་སོ་༎ རྩོད་པ་འདི་ནི་། ལེགས་པར་བཟུང་བ་ཡིན་གྱི་། ཉེས་པར་བཟུང་བ་མ་ཡིན་། ལེགས་པར་སྦྱར་བ་ཡིན་གྱི་། ཉེས་པར་སྦྱར་བ་མ་ཡིན་། ལེགས་པར་བརྟགས་པ་ཡིན་གྱི་། ཉེས་པར་བརྟགས་པ་མ་ཡིན་པས་འདི་དང་འདི་ནི་། སྨྲོས་ཤིག་། འདི་དང་འདི་ནི་། མ་སྨྲ་ཞིག་། ཚེ་དང་ལྡན་པ་དག་གིས་ཕ་རོལ་པོ་དག་ཆོམས་ཤིག་། ཕ་རོལ་པོ་དག་གིས་ཆོམས་ས་རེ་། བདག་ནི་ཚེ་དང་ལྡན་པ་དག་གི་ཕྱོགས་དང་། དཔུང་དང་། ༄༣༥༥ཨ་༌༎ གྲོགས་ཡིན་ནོ་༎ ཕྱོགས་གཅིག་ཤོས་སུ་ཡང་བདག་ཉིད་མི་འགྲོ་མོད་ཀྱི་། ཕོ་ཉ་བཏང་ནས་ཚེ་དང་ལྡན་པ་དག་ལེགས་སོ་༎ རྩོད་པ་འདི་ནི་། ལེགས་པར་བཟུང་བ་ཡིན་གྱི་༎ ཉེས་པར་བཟུང་བ་མ་ཡིན་། ལེགས་པར་སྦྱར་བ་ཡིན་གྱི་། ཉེས་པར་སྦྱར་བ་མ་ཡིན་། ལེགས་པར་བརྟགས་པ་ཡིན་གྱི་། ཉེས་པར་བརྟགས་པ་མ་ཡིན་པས་འདི་དང་འདི་ནི་། སྨྲོས་ཤིག་། འདི་དང་འདི་ནི་། མ་སྨྲ་ཞིག་། ཚེ་དང་ལྡན་པ་དག་གིས་ཕ་རོལ་པོ་དག་ཆོམས་ཤིག་། ཕ་རོལ་པོ་དག་གིས་ཆོམས་ས་རེ་། བདག་ནི་། ཚེ་དང་ལྡན་པ་དག་གི་ཕྱོགས་དང་། དཔུང་དང་། གྲོགས་ཡིན་ནོ་༎ ཞེས་ཟེར་བ་སྟེ་། འདི་ནི་། སྐམ་ལ་གནས་པ་ལུས་ཀྱིས་བསྡམས་ལ་། ངག་གིས་མ་ཡིན་པ་ཡིན་ནོ་༎ སྐམ་ལ་གནས་པ་ལུས་དང་ངག་གིས་བསྡམས་པ་གང་ཞེ་ན་། འདི་ལྟ་སྟེ་། སྐམ་ལ་གནས་པ་དགེ་སློང་འཐབ་པར་གྱུར་། མཚང་འདྲུ་བར་གྱུར་། འཐབ་མོ་བྱུང་། འགྱེད་པར་གྱུར་ནས་གནས་ཤིང་། ཕྱོགས་དང་ཕྱོགས་གཞན་ན་གནས་པ་རྣམས་ཀྱི་ཕྱོགས་གཅིག་ཏུ་བདག་ཉིད་མི་འགྲོ་ཞིང་། ཕོ་ཉ་ཡང་གཏོང་བར་མི་བྱེད་ལ་། ཕྱོགས་གཅིག་ཤོས་སུ་ཡང་བདག་ཉིད་མི་འགྲོ་ཞིང་། ཚིག་གི་ཕོ་ཉ་གཏོང་བར་མི་བྱེད་པའོ་༎ དེ་ལ་སྐམ་ལ་གནས་པ་ལུས་ཀྱིས་བསྡམས་པ་མ་ཡིན་ཞིང་། ངག་གིས་ཀྱང་མ་ཡིན་པ་གང་ཡིན་པ་དེ་ལྟ་བུའི་སྐམ་ལ་གནས་པ་ཡང་། མ་བསྐོས་པ་ནི་། བསྐོ་བར་མི་བྱའོ་༎ བསྐོས་པ་ནི་། དབྱུང་བར་བྱའོ་༎ དེ་ཅིའི་ཕྱིར་ཞེ་ན་། དེ་ལྟ་༄༣༥༥བ་བུའི་སྐམ་ལ་གནས་པ་ལ་བརྟེན་ནས་དགེ་འདུན་ལ་རྩོད་པ་མ་བྱུང་བ་རྣམས་ནི་། འབྱུང་ལ་། བྱུང་བ་རྣམས་ནི་། སྟོན་པའི་བསྟན་པ་ཆོས་འདུལ་བས་མྱུར་དུ་ཞི་བར་མི་འགྱུར་རོ་༎ དེ་ལ་སྐམ་ལ་གནས་པ་ལུས་ཀྱིས་བསྡམས་ལ་ངག་གིས་མ་ཡིན་པ་གང་ཡིན་པ་དེ་ལྟ་བུའི་སྐམ་ལ་གནས་པ་ཡང་། མ་བསྐོས་པ་ནི་། བསྐོ་བར་མི་བྱའོ་། བསྐོས་པ་ནི་། དབྱུང་བར་བྱའོ་༎ དེ་ཅིའི་ཕྱིར་ཞེ་ན་། དེ་ལྟ་བུའི་སྐམ་ལ་གནས་པ་ལ་བརྟེན་ནས་ཀྱང་དགེ་འདུན་ལ་རྩོད་པ་མ་བྱུང་བ་རྣམས་ནི་། འབྱུང་ལ་། བྱུང་བ་རྣམས་ནི་། སྟོན་པའི་བསྟན་པ་ཆོས་འདུལ་བས་མྱུར་དུ་ཞི་བར་མི་འགྱུར་རོ་༎ དེ་ལ་སྐམ་ལ་གནས་པ་ལུས་དང་ངག་གིས་བསྡམས་པ་གང་ཡིན་པ་དེ་ལྟ་བུའི་སྐམ་ལ་གནས་པ་མ་བསྐོས་པ་ནི་། བསྐོ་བར་བྱའོ་༎ བསྐོས་པ་ནི་། དབྱུང་བར་མི་བྱའོ་༎ དེ་ཅིའི་ཕྱིར་ཞེ་ན་། དེ་ལྟ་བུའི་སྐམ་ལ་གནས་པ་ལ་བརྟེན་ནས་དགེ་འདུན་ལ་རྩོད་པ་མ་བྱུང་བ་རྣམས་ནི་། མི་འབྱུང་ལ་། བྱུང་བ་རྣམས་ནི་། སྟོན་པའི་བསྟན་པ་ཆོས་འདུལ་བས་མྱུར་དུ་ཞི་བར་འགྱུར་རོ་༎ དགེ་སློང་དག་། དེ་ལྟ་བུའི་སྐམ་ལ་གནས་པ་ནི་། རྩོད་པ་ཞི་བར་བྱེད་པ་ཡིན་གྱི་། གཞན་དག་ནི་། མ་ཡིན་ནོ་༎ དེ་ལྟ་བུ་སྐམ་ལ་གནས་པ་རྣམས་ཀྱིས་རྩོད་པ་སྐྱེས་ཤིང་བྱུང་བ་ཞི་བར་བྱ་སྟེ་། དེ་ལྟ་བུའི་སྐམ་ལ་གནས་པ་རྣམས་ཀྱིས་རྩོད་པ་ཞི་བར་བྱས་པ་ནི་། མངོན་སུམ་དག་པ་ཡིན་ནོ་༎ དེ་ལ་མངོན་སུམ་ཇི་ལྟ་བུ་ཞེ་ན་། མངོན་སུམ་ནི་། གཉིས་ཏེ་། གང་ཟག་མངོན་སུམ་དང་། ཆོས་མངོན་སུམ་མོ་༎ གང་༄༣༥༦ཨ་༌༎ ཟག་མངོན་སུམ་གང་ཞེ་ན་། གང་དག་གིས་རྩོད་པ་དེ་ཞི་བར་བྱེད་པ་དང་། གང་དག་གིས་རྩོད་པ་དེ་ཞི་བར་བྱ་བ་དེ་དག་ཐམས་ཅད་འདུས་པར་གྱུར་ཅིང་མངོན་སུམ་དུ་གྱུར་པ་སྟེ༏་འདི་ནི་། གང་ཟག་མངོན་སུམ་ཞེས་བྱའོ་༎ ཆོས་མངོན་སུམ་གང་ཞེ་ན་། སྟོན་པའི་བསྟན་པ་གང་དང་། ཆོས་གང་དང་། འདུལ་བ་གང་དང་གང་གིས་རྩོད་པ་དེ་ཞི་བར་འགྱུར་བའི་སྟོན་པའི་བསྟན་པ་དེ་དང་། ཆོས་དེ་དང་། འདུལ་བ་དེས་། རྩོད་པ་དེ་ཞི་བར་བྱེད་པ་འདི་ནི་། ཆོས་མངོན་སུམ་ཞེས་བྱའོ་༎ གལ་ཏེ་དགེ་སློང་སྐམ་ལ་གནས་པ་དག་གིས་རྩོད་པ་དེ་ཞི་བར་བྱེད་མི་ནུས་ན་། དེ་དེ་རྣམས་ཀྱིས་རྩོད་པ་དེ་དགེ་འདུན་ལ་གཏད་པར་བྱ་ཞིང་། དགེ་འདུན་གྱིས་སྟོན་པའི་བསྟན་པ་ཆོས་འདུལ་བས་རྩོད་པ་དེ་ཞི་བར་བྱའོ་༎ དགེ་འདུན་གྱིས་སྟོན་པའི་བསྟན་པ་ཆོས་འདུལ་བས་རྩོད་པ་དེ་ཞི་བར་བྱས་ན་། ལེགས་པར་ཞི་བར་བྱས་པའོ་༎ ཞེས་བརྗོད་པར་བྱ་སྟེ་། མངོན་སུམ་དག་པ་ཡིན་ནོ་༎ དེ་ལ་མངོན་སུམ་ཇི་ལྟ་བུ་ཡིན་ཞེ་ན་། མངོན་སུམ་ནི་། གསུམ་སྟེ་། དགེ་འདུན་མངོན་སུམ་དང་། གང་ཟག་མངོན་སུམ་དང་། ཆོས་མངོན་སུམ་མོ་༎ དགེ་འདུན་མངོན་སུམ་གང་ཞེ་ན་། མཚམས་ན་གནས་པའི་དགེ་སློང་བྱ་བར་འོས་པ་ཇི་སྙེད་པ་དེ་དག་ཐམས་ཅད་འདུས་ཤིང་མངོན་སུམ་དུ་གྱུར་པ་དང་། འདུན་པ་བླང་བར་འོས་པ་རྣམས་ལས་འདུན་པ་བླངས་པ་དང་། དགེ་སློང་རྣམས་འདུས་ཤིང་མངོན་སུམ་དུ་གྱུར་ཀྱང་མི་བཏུབ་ཅིང་གཤེ་བ་གང་དག་གིས་གཤེ་བར་༄༣༥༦བ་འོས་པ་རྣམས་མི་བཏུབ་པ་མེད་ཅིང་མི་གཤེ་ལ་། ལས་དག་བྱེད་པ་འདི་ནི་། དགེ་འདུན་མངོན་སུམ་ཞེས་བྱའོ་༎ གང་ཟག་མངོན་སུམ་གང་ཞེ་ན་། གང་དག་གིས་རྩོད་པ་དེ་ཞི་བར་བྱེད་པ་དང་། གང་དག་གིས་རྩོད་པ་དེ་ཞི་བར་བྱ་བ་དེ་ཐམས་ཅད་འདུས་ཤིང་མངོན་སུམ་དུ་གྱུར་པ་སྟེ་། འདི་ནི་། གང་ཟག་མངོན་སུམ་ཞེས་བྱའོ་༎ ཆོས་མངོན་སུམ་གང་ཞེ་ན་། སྟོན་པའི་བསྟན་པ་གང་དང་། ཆོས་གང་དང་། འདུལ་བ་གང་གིས་རྩོད་པ་དེ་ཉེ་བར་ཞི་བར་འགྱུར་བའི་སྟོན་པའི་བསྟན་པ་དེ་དང་། ཆོས་དེ་དང་། འདུལ་བ་དེས་། རྩོད་པ་དེ་ཉེ་བར་ཞི་བར་བྱེད་པ་འདི་ནི་། ཆོས་མངོན་སུམ་ཞེས་བྱའོ་༎ གལ་ཏེ་དགེ་འདུན་གྱིས་རྩོད་པ་དེ་ཞི་བར་བྱ་མི་ནུས་ན་། དེའི་འོག་ཏུ་དགེ་འདུན་གྱིས་དགེ་སློང་གསལ་བ་བཅུའམ་། བཅུ་གཉིས་བསྐོ་བར་བྱའོ་༎ བསྐོ་བ་ནི་། འདི་ལྟར་བྱ་སྟེ་། གནས་མལ་བཤམས་ནས་གནདའི་བརྡུངས་ལ་དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་ལ་། དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་། རེ་ཞིག་ཐོག་མར་སྤྲོ་བར་བྱ་སྟེ་། སངས་རྒྱས་སྐྱོང་དང་། ཆོས་སྦྱིན་དང་། དགེ་འདུན་སྡེ་། ཁྱེད་གསལ་བ་ཡིན་ན་། མཚམས་ཀྱི་ཕྱི་ལོགས་སུ་དོང་ནས་དགེ་འདུན་གྱི་རྩོད་པ་ཞི་བར་བྱ་བར་སྤྲོའམ་། གལ་ཏེ་སྤྲོ་བར་གྱུར་ན་། དེ་རྣམས་ཀྱིས་སྤྲོའོ་༎ ཞེས་བརྗོད་པར་བྱའོ་༎ དེའི་འོག་ཏུ་དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། སངས་རྒྱས་སྐྱོང་དང་། ཆོས་སྦྱིན་དང་། དགེ་འདུན་༄༣༥༧ཨ་༌༎ སྡེ་འདི་རྣམས་གསལ་བ་ལགས་ཏེ་། མཚམས་ཀྱི་སླད་རོལ་ཏུ་མཆིས་ནས་དགེ་འདུན་གྱི་རྩོད་པ་ཞི་བར་བགྱི་བར་སྤྲོ་ན་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། འདི་ལྟར་། དགེ་འདུན་གྱིས་སངས་རྒྱས་སྐྱོང་དང་། ཆོས་སྦྱིན་དང་། དགེ་འདུན་སྡེ་གསལ་བ་རྣམས་བསྐོས་ཏེ་། སངས་རྒྱས་སྐྱོང་དང་། ཆོས་སྦྱིན་དང་། དགེ་འདུན་སྡེ་གསལ་བ་མཚམས་ཀྱི་སླད་རོལ་ཏུ་མཆིས་ནས་དགེ་འདུན་གྱི་རྩོད་པ་ཞི་བར་བགྱིད་པར་འགྱུར་རོ་༎ འདི་ནི་། གསོལ་བའོ་༎ ལས་བྱ་བ་ནི་། དགེ་འདུན་བཙུན་པ་རྣམས་གསན་དུ་གསོལ་། སངས་རྒྱས་སྐྱོང་དང་། ཆོས་སྦྱིན་དང་། དགེ་འདུན་སྡེ་འདི་རྣམས་གསལ་བ་ལགས་ཏེ་། མཚམས་ཀྱི་སླད་རོལ་ཏུ་མཆིས་ནས་དགེ་འདུན་གྱི་རྩོད་པ་ཞི་བར་བགྱི་བར་སྤྲོ་ནས་དེའི་སླད་དུ་དགེ་འདུན་གྱིས་སངས་རྒྱས་སྐྱོང་དང་། ཆོས་སྦྱིན་དང་། དགེ་འདུན་སྡེ་རྣམས་གསལ་བ་རྣམས་བསྐོས་ཏེ་། སངས་རྒྱས་སྐྱོང་དང་། ཆོས་སྦྱིན་དང་། དགེ་འདུན་སྡེ་གསལ་བ་རྣམས་མཚམས་ཀྱི་སླད་རོལ་ཏུ་མཆིས་ནས་དགེ་འདུན་གྱི་རྩོད་པ་ཞི་བར་བགྱིད་ན་། ཚེ་དང་ལྡན་པ་གང་དག་། སངས་རྒྱས་སྐྱོང་དང་། ཆོས་སྦྱིན་དང་། དགེ་འདུན་སྡེ་གསལ་བ་རྣམས་བསྐོས་ཏེ་། སངས་རྒྱས་སྐྱོང་དང་། ཆོས་སྦྱིན་དང་། དགེ་འདུན་སྡེ་གསལ་བ་མཚམས་ཀྱི་སླད་རོལ་ཏུ་མཆིས་ནས་དགེ་འདུན་གྱི་རྩོད་པ་ཞི་བར་བགྱིད་པར་བཟོད་པ་དེ་དག་ནི་། ཅང་མ་གསུངས་ཤིག་། གང་༄༣༥༧བ་དག་མི་བཟོད་པ་དེ་དག་ནི་། གསུངས་ཤིག་། དགེ་འདུན་གྱིས་བཟོད་ཅིང་གནང་ནས་དགེ་འདུན་གྱིས་སངས་རྒྱས་སྐྱོང་དང་། ཆོས་སྦྱིན་དང་། དགེ་འདུན་སྡེ་གསལ་བ་དེ་རྣམས་མཚམས་ཀྱི་སླད་རོལ་ཏུ་མཆིས་ནས་དགེ་འདུན་གྱི་རྩོད་པ་ཞི་བར་བགྱི་བར་བསྐོས་ལགས་ཏེ་། འདི་ལྟར་། ཅང་མི་གསུང་བས་དེ་དེ་བཞིན་དུ་འཛིན་ཏོ་༎ གསལ་བ་རྣམས་ཀྱིས་སྟོན་པའི་བསྟན་པ་ཆོས་འདུལ་བས་རྩོད་པ་དེ་ཞི་བར་བྱའོ་༎ གསལ་བ་རྣམས་ཀྱིས་སྟོན་པའི་བསྟན་པ་ཆོས་འདུལ་བས་རྩོད་པ་དེ་ཞི་བར་བྱས་ན་། ལེགས་པར་ཞི་བར་བྱས་པར་བརྗོད་པར་བྱ་སྟེ་། མངོན་སུམ་དག་པ་ཡིན་ནོ་༎ དེ་ལ་མངོན་སུམ་ཇི་ལྟ་བུ་ཞེ་ན༏་མངོན་སུམ་ནི་། གཉིས་ཏེ་། གང་ཟག་མངོན་སུམ་དང་། ཆོས་མངོན་སུམ་མོ་༎ གང་ཟག་མངོན་སུམ་གང་ཞེ་ན་། གང་དག་གིས་རྩོད་པ་དེ་ཞི་བར་བྱེད་པ་དང་། གང་དག་གིས་རྩོད་པ་དེ་དག་ཞི་བར་བྱ་བ་དེ་ཐམས་ཅད་འདུས་ཤིང་མངོན་སུམ་དུ་གྱུར་པ་སྟེ་། འདི་ནི་། གང་ཟག་མངོན་སུམ་ཞེས་བྱའོ་༎ ཆོས་མངོན་སུམ་གང་ཞེ་ན་། སྟོན་པའི་བསྟན་པ་གང་དང་། ཆོས་གང་དང་། འདུལ་བ་གང་གིས་རྩོད་པ་དེ་ཞི་བར་འགྱུར་བའི་སྟོན་པའི་བསྟན་པ་དེ་དང་། ཆོས་དེ་དང་། འདུལ་བ་དེས་། རྩོད་པ་དེ་ཞི་བར་བྱེད་པ་འདི་ནི་། ཆོས་མངོན་སུམ་ཞེས་བྱའོ་༎ གལ་ཏེ་དགེ་སློང་གསལ་བ་རྣམས་ཀྱིས་རྩོད་པ་དེ་ཞི་བར་མི་ནུས་ན་། དེ་རྣམས་ཀྱིས་དགེ་སློང་གསལ་བ་བས་ཀྱང་གསལ་བ་བརྒྱད་དམ་དགུ་བསྐོ་བར་བྱ་སྟེ་། གསལ་བ་བས་ཀྱང་གསལ་བ་རྣམས་ཀྱིས་སྟོན་པའི་བསྟན་པ་ཆོས་འདུལ་༄༣༥༨ཨ་༌༎ བས་རྩོད་པ་དེ་ཞི་བར་བྱའོ་༎ གསལ་བ་བས་ཀྱང་གསལ་བ་རྣམས་ཀྱིས་རྩོད་པ་དེ་ཞི་བར་བྱས་ན་། ལེགས་པར་ཞི་བར་བྱས་པར་བརྗོད་པར་བྱའོ་༎ གལ་ཏེ་དགེ་སློང་གསལ་བ་བས་ཀྱང་གསལ་བ་རྣམས་ཀྱིས་། རྩོད་པ་དེ་ཞི་བར་བྱ་མི་ནུས་ན་། དེ་རྣམས་ཀྱིས་རྩོད་པ་དེ་དགེ་འདུན་ལ་གཏད་པར་བྱའོ་༎ དེ་ནས་དགེ་འདུན་གྱིས་དགེ་སློང་རྩོད་པ་དེ་སྦེད་པ་བསྐོ་བར་བྱའོ་༎ ཆོས་ལྔ་དང་ལྡན་པའི་དགེ་སློང་རྩོད་པ་སྦེད་པ་མ་བསྐོས་པ་ནི་། བསྐོ་བར་མི་བྱའོ་༎ བསྐོས་པ་ནི་། དབྱུང་བར་བྱའོ་༎ ལྔ་གང་ཞེ་ན་། འདུན་པས་འགྲོ་བ་དང་། ཞེ་སྡང་གིས་འགྲོ་བ་དང་། གཏི་མུག་གིས་འགྲོ་བ་དང་། འཇིགས་པས་འགྲོ་བ་དང་། རྩོད་པ་སྦེད་པ་དང་མ་སྦེད་པ་མི་ཤེས་པ་སྟེ་། ཆོས་འདི་ལྔ་དང་ལྡན་པའི་དགེ་སློང་རྩོད་པ་སྦེད་པ་མ་བསྐོས་པ་ནི་། བསྐོ་བར་མི་བྱའོ་༎ བསྐོས་པ་ནི་། དབྱུང་བར་བྱའོ་༎ ཆོས་ལྔ་དང་ལྡན་པའི་དགེ་སློང་རྩོད་པ་སྦེད་པ་མ་བསྐོས་པ་ནི་། བསྐོ་བར་བྱའོ་༎ བསྐོས་པ་ནི་། དབྱུང་བར་མི་བྱའོ་༎ ལྔ་གང་ཞེ་ན་། འདུན་པས་མི་འགྲོ་བ་དང་། ཞེ་སྡང་གིས་མི་འགྲོ་བ་དང་། གཏི་མུག་གིས་མི་འགྲོ་བ་དང་། འཇིགས་པས་མི་འགྲོ་བ་དང་། རྩོད་པ་སྦེད་པ་དང་མ་སྦེད་པ་ཤེས་པ་སྟེ་། ཆོས་འདི་ལྔ་དང་ལྡན་པའི་དགེ་སློང་རྩོད་པ་སྦེད་པ་མ་བསྐོས་པ་ནི་། བསྐོ་བར་བྱའོ་༎ བསྐོས་པ་ནི་། དབྱུང་བར་མི་བྱའོ་༎ གནས་མལ་བཤམས་ལ་གནདའི་བརྡུངས་ཏེ་དྲིས་པའི་ཚིག་གིས་དགེ་སློང་རྣམས་ཡང་དག་པར་བསྒོ་ལ་། དགེ་འདུན་ཐམས་ཅད་ཚོགས་ཤིང་༄༣༥༨བ་མཐུན་པར་གྱུར་པ་དང་། རེ་ཞིག་ཐོག་མར་སྤྲོ་བར་བྱ་སྟེ་། ཚེ་དང་ལྡན་པ་དག་། ཁྱོད་དགེ་འདུན་གྱི་རྩོད་པ་སྦེད་པར་སྤྲོའམ་། གལ་ཏེ་སྤྲོ་ན་། དེས་སྤྲོའོ་༎ ཞེས་བརྗོད་པར་བྱའོ་༎ དེའི་འོག་ཏུ་དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། རྩོད་པ་སྦེད་པའི་དགེ་སློང་མིང་འདི་ཞེས་བགྱི་བ་། དགེ་འདུན་གྱི་རྩོད་པ་སྦེད་པར་སྤྲོ་ན་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཇད་ཅིག་དང་། འདི་ལྟར་། དགེ་འདུན་གྱིས་དགེ་སློང་མིང་འདི་ཞེས་བགྱི་བ་རྩོད་པ་སྦེད་པར་བསྐོས་ཏེ་། རྩོད་པ་སྦེད་པའི་དགེ་སློང་མིང་འདི་ཞེས་བགྱི་བ་འདི་། དགེ་འདུན་གྱི་རྩོད་པ་སྦེད་པར་འགྱུར་རོ་༎ འདི་ནི་། གསོལ་བའོ་༎ ལས་བྱ་བ་ནི་། དགེ་འདུན་བཙུན་པ་རྣམས་གསན་དུ་གསོལ་། རྩོད་པ་སྦེད་པའི་དགེ་སློང་མིང་འདི་ཞེས་བགྱི་བ་འདི་། དགེ་འདུན་གྱི་རྩོད་པ་སྦེད་པར་སྤྲོ་ནས་དེའི་སླད་དུ་དགེ་འདུན་གྱིས་དགེ་སློང་མིང་འདི་ཞེས་བགྱི་བ་རྩོད་པ་སྦེད་པར་བསྐོས་ཏེ་། རྩོད་པ་སྦེད་པའི་དགེ་སློང་མིང་འདི་ཞེས་བགྱི་བ་། དགེ་འདུན་གྱི་རྩོད་པ་སྦེད་པར་བགྱིད་ན་། ཚེ་དང་ལྡན་པ་གང་དག་། དགེ་སློང་མིང་འདི་ཞེས་བགྱི་བ་རྩོད་པ་དེ་སྦེད་པར་བསྐོས་ཏེ་། རྩོད་པ་སྦེད་པའི་དགེ་སློང་མིང་འདི་ཞེས་བགྱི་བ་། དགེ་འདུན་གྱི་རྩོད་པ་སྦེད་པར་བགྱིད་པར་བཟོད་པ་དེ་དག་ནི་། ཅང་མ་གསུངས་ཤིག་། གང་དག་མི་བཟོད་པ་དེ་དག་ནི་། གསུངས་ཤིག་། དགེ་འདུན་གྱིས་བཟོད་ཅིང་གནང་ནས་དགེ་འདུན་གྱིས་དགེ་སློང་རྩོད་པ་སྦེད་པ་མིང་འདི་ཞེས་བགྱི་བ་། ༄༣༥༩ཨ་༌༎ དགེ་འདུན་གྱིས་རྩོད་པ་སྦེད་པར་བསྐོས་ལགས་ཏེ་། འདི་ལྟར་། ཅང་མི་གསུང་བས་དེ་དེ་བཞིན་དུ་འཛིན་ཏོ་༎ ངས་རྩོད་པ་སྦེད་པའི་དགེ་སློང་གི་ཀུན་ཏུ་སྤྱོད་པའི་ཆོས་བཅའ་བར་བྱ་སྟེ་། རྩོད་པ་སྦེད་པའི་དགེ་སློང་གིས་། རྩོད་པ་དེ་གནས་བརྟན་དང་བཅས་། སོ་སོར་ཐར་པ་དང་བཅས་པའི་དགེ་འདུན་ལ་གཏད་པར་བྱ་ཞིང་། རྒན་རབས་ཇི་ལྟ་བ་བཞིན་དུ་བརྗོད་པར་བྱ་སྟེ་། དགེ་འདུན་བཙུན་པ་རྣམས་གསན་དུ་གསོལ་། རྩོད་པ་འདི་ནི་། གནས་ག་གེ་མོ་ཞིག་ཏུ་གཞི་འདི་ལས་བྱུང་ནས་དུས་འདི་སྲིད་ཅིག་ལོན་ཏེ་། རྩོད་པ་དེ་སྐམ་ལ་གནས་པའི་དགེ་སློང་རྣམས་ཀྱིས་ཞི་བར་བགྱི་བ་རྡོ་མ་ཐོགས་ནས་དེ་རྣམས་ཀྱིས་དགེ་འདུན་ལ་གཏད་པ་ལས་། དགེ་འདུན་གྱིས་ཀྱང་མ་སྤྱོད་ནས་དེ་གསལ་བའི་དགེ་སློང་རྣམས་བསྐོས་པ་ལས་། དགེ་སློང་གསལ་བ་རྣམས་ཀྱིས་རྔོ་མ་ཐོགས་ནས་དེ་རྣམས་ཀྱིས་དགེ་སློང་གསལ་བ་བས་ཀྱང་གསལ་བ་རྣམས་བསྐོས་པ་ལས་། དགེ་སློང་གསལ་བ་བས་ཀྱང་གསལ་བ་དེ་རྣམས་ཀྱིས་ཀྱང་རྔོ་མ་ཐོགས་ནས་དེ་རྣམས་ཀྱིས་དགེ་འདུན་ལ་གཏད་པ་དང་། དགེ་འདུན་གྱིས་ཀྱང་བདག་དགེ་སློང་མིང་འདི་ཞེས་བགྱི་བ་། རྩོད་པ་སྦེད་པར་བསྐོས་ནས་བདག་དགེ་སློང་རྩོད་པ་སྦེད་པ་མིང་འདི་ཞེས་བགྱི་བས་རྩོད་པ་འདི་གནས་བརྟན་དང་བཅས་། སོ་སོར་ཐར་པ་དང་། བཅས་པའི་དགེ་འདུན་ལ་དབུལ་གྱི་། དགེ་འདུན་བཙུན་པ་རྣམས་ཀྱིས་འདི་ནས་བཟུང་སྟེ་རྩོད་པ་འདི་ཟླ་བ་དྲུག་གི་མཐའི་བར་གྱིས་ཞི་བར་མཛད་དུ་གསོལ་། གནས་བརྟན་དང་བཅས་། ༄༣༥༩བ་སོ་སོར་ཐར་པ་དང་བཅས་པའི་དགེ་འདུན་གྱིས་སྟོན་པའི་བསྟན་པ་ཆོས་འདུལ་བས་རྩོད་པ་དེ་ཞི་བར་བྱའོ་༎ གནས་བརྟན་དང་བཅས་། སོ་སོར་ཐར་པ་དང་བཅས་པའི་དགེ་འདུན་དེས་། སྟོན་པའི་བསྟན་པ་ཆོས་འདུལ་བས་རྩོད་པ་དེ་ཞི་བར་བྱས་ན་། ལེགས་པར་ཞི་བར་བྱས་པར་བརྗོད་པར་བྱ་སྟེ་། མངོན་སུམ་དག་པ་ཡིན་ནོ་༎ དེ་ལ་མངོན་སུམ་ཇི་ལྟ་བུ་ཞེ་ན་། མངོན་སུམ་ནི་། གསུམ་སྟེ་། དགེ་འདུན་མངོན་སུམ་དང་། གང་ཟག་མངོན་སུམ་དང་། ཆོས་མངོན་སུམ་མོ་༎ དགེ་འདུན་མངོན་སུམ་གང་ཞེ་ན་། མཚམས་ན་གནས་པའི་དགེ་སློང་བྱ་བར་འོས་པ་ཇི་སྙེད་པ་དེ་དག་ཐམས་ཅད་འདུས་ཤིང་མངོན་སུམ་དུ་གྱུར་པ་དང་། འདུན་པ་བླང་བར་འོས་པ་རྣམས་ལ་འདུན་པ་བླངས་པ་དང་། དགེ་སློང་རྣམས་འདུས་ཤིང་མངོན་སུམ་དུ་གྱུར་ཀྱང་མི་བཏུབ་ཅིང་གཤེ་བ་གང་དག་གིས་གཤེ་བ་འོས་པ་རྣམས་མི་བཏུབ་པ་མེད་ཅིང་མི་གཤེ་ལ་། ལས་དག་བྱེད་པ་འདི་ནི་། དགེ་འདུན་མངོན་སུམ་ཞེས་བྱའོ་༎ གང་ཟག་མངོན་སུམ་གང་ཞེ་ན་། གང་དག་གིས་རྩོད་པ་དེ་ཞི་བར་བྱེད་པ་དང་། གང་དག་གིས་རྩོད་པ་དེ་ཞི་བར་བྱ་བ་དེ་ཐམས་ཅད་འདུས་ཤིང་མངོན་སུམ་དུ་གྱུར་པ་འདི་ནི་། གང་ཟག་མངོན་སུམ་ཞེས་བྱའོ་༎ ཆོས་མངོན་སུམ་གང་ཞེ་ན་། སྟོན་པའི་བསྟན་པ་གང་དང་། ཆོས་གང་དང་། འདུལ་བ་གང་གིས་རྩོད་པ་དེ་ཞི་བར་འགྱུར་བའི་སྟོན་པའི་བསྟན་པ་དང་། ཆོས་དེ་དང་། འདུལ་བ་དེས་རྩོད་པ་དེ་ཞི་བར་བྱེད་པ་འདི་ནི་། ཆོས་མངོན་སུམ་ཞེས་བྱའོ་༎ གལ་ཏེ་གནས་བརྟན་དང་བཅས་། སོ་སོར་༄༣༦༠ཨ་༌༎ ཐར་པ་དང་ཅས་པའི་དགེ་འདུན་གྱིས་རྩོད་པ་དེ་ཞི་བར་བྱེད་མི་ནུས་ན་། དེས་རྩོད་པ་དེ་རྩོད་པ་སྦེད་པའི་དགེ་སློང་ཉིད་ལ་གཏད་པར་བྱའོ་༎ རྩོད་པ་སྦེད་པའི་དགེ་སློང་གིས་མདོ་སྡེ་དང་། འདུལ་བ་དང་། མ་མོ་འཛིན་པའི་དགེ་སློང་རྣམས་ལ་གཏད་པར་བྱ་ཞིང་། རྒན་རིམ་ཇི་ལྟ་བ་བཞིན་བརྗོད་པར་བྱ་སྟེ་། ཤེས་ལྡན་མདོ་སྡེ་དང་། འདུལ་བ་དང་། མ་མོ་འཛིན་པའི་དགེ་སློང་རྣམས་གསན་དུ་གསོལ་། རྩོད་པ་འདི་ནི་། གནས་ག་གེ་མོ་ཞིག་ཏུ་གཞི་འདི་ལས་བྱུང་ནས་དུས་འདི་སྲིད་ཅིག་ལོན་ཏེ་། རྩོད་པ་དེ་སྐམ་ལ་གནས་པའི་དགེ་སློང་རྣམས་ཀྱིས་ཞི་བར་བྱེད་མ་ནུས་ནས་དེ་རྣམས་ཀྱིས་དགེ་འདུན་ལ་གཏད་པ་ལས་། དགེ་འདུན་གྱིས་ཀྱང་མ་སྤྱོད་ནས་། དེས་ཀྱང་དགེ་སློང་གསལ་བ་རྣམས་བསྐོས་པ་ལས་། དགེ་སློང་གསལ་བ་རྣམས་ཀྱིས་ཀྱང་མ་ནུས་ནས་། དེ་རྣམས་ཀྱིས་ཀྱང་དགེ་སློང་གསལ་བ་བས་ཀྱང་གསལ་བ་རྣམས་བསྐོས་པ་ལས་། དགེ་སློང་གསལ་བ་བས་ཀྱང་གསལ་བ་རྣམས་ཀྱིས་ཀྱང་མ་ནུས་ནས་། དེ་རྣམས་ཀྱིས་ཀྱང་དགེ་འདུན་ལ་གཏད་པ་དང་། དགེ་འདུན་གྱིས་བདག་དགེ་སློང་མིང་འདི་ཞེས་བགྱི་བ་། རྩོད་པ་སྦེད་པར་བསྐོས་ཏེ་། བདག་དགེ་སློང་རྩོད་པ་སྦེད་པ་མིང་འདི་ཞེས་བགྱི་བས་། རྩོད་པ་འདི་གནས་བརྟན་དང་བཅས་། སོ་སོར་ཐར་པ་དང་བཅས་པའི་དགེ་འདུན་ལ་གཏད་པ་ལས་། གནས་བརྟན་དང་བཅས་། སོ་སོར་ཐར་པ་དང་བཅས་པའི་དགེ་འདུན་གྱིས་མ་སྤྱོད་ནས་བདག་དགེ་སློང་རྩོད་པ་སྦེད་པ་མིང་འདི་ཞེས་བགྱི་བ་ལ་༄༣༦༠བ་གཏད་དེ་། བདག་དགེ་སློང་རྩོད་པ་སྦེད་པ་མིང་འདི་ཞེས་བགྱི་བས་། རྩོད་པ་འདི་། མདོ་སྡེ་དང་། འདུལ་བ་དང་། མ་མོ་འཛིན་པའི་དགེ་སློང་རྣམས་ལ་གཏད་ཀྱི་། ཤེས་ལྡན་མདོ་སྡེ་དང་། འདུལ་བ་དང་། མ་མོ་འཛིན་པའི་དགེ་སློང་རྣམས་ཀྱིས་འདི་ནས་བཟུང་སྟེ་རྩོད་པའི་ལོ་གཅིག་གི་མཐའི་བར་གྱིས་ཞི་བར་མཛོད་ཅིག་། མདོ་སྡེ་དང་། འདུལ་བ་དང་། མ་མོ་འཛིན་པའི་དགེ་སློང་རྣམས་ཀྱིས་སྟོན་པའི་བསྟན་པ་ཆོས་འདུལ་བས་རྩོད་པ་དེ་ཞི་བར་བྱའོ་༎ མདོ་སྡེ་དང་། འདུལ་བ་དང་། མ་མོ་འཛིན་པའི་དགེ་སློང་རྣམས་ཀྱིས་རྩོད་པ་དེ་ཞི་བར་བྱས་ན་། ལེགས་པར་ཞི་བར་བྱས་པར་བརྗོད་པར་བྱ་སྟེ་། མངོན་སུམ་དག་པ་ཡིན་ནོ་༎ དེ་ལ་མངོན་སུམ་ཇི་ལྟ་བུ་ཞེ་ན་། མངོན་སུམ་གཉིས་ཏེ་། གང་ཟག་མངོན་སུམ་དང་། ཆོས་མངོན་སུམ་མོ་༎ གང་ཟག་མངོན་སུམ་གང་ཞེ་ན་། གང་དག་གིས་རྩོད་པ་དེ་ཞི་བར་བྱེད་པ་དང་། གང་དག་གིས་རྩོད་པ་དེ་ཞི་བར་བྱ་བ་དེ་ཐམས་ཅད་འདུས་ཤིང་མངོན་སུམ་དུ་གྱུར་པ་འདི་ནི་། གང་ཟག་མངོན་སུམ་ཞེས་བྱའོ་༎ ཆོས་མངོན་སུམ་གང་ཞེ་ན་། སྟོན་པའི་བསྟན་པ་གང་དང་། ཆོས་གང་དང་། འདུལ་བ་གང་གིས་རྩེད་པ་དེ་ཞི་བར་འགྱུར་བའི་སྟོན་པའི་བསྟན་པ་དེ་དང་། ཆོས་དེ་དང་། འདུལ་བ་དེས་རྩོད་པ་དེ་ཞི་བར་བྱེད་པ་དེ་ནི་། ཆོས་མངོན་སུམ་ཞེས་བྱའོ་༎ གལ་ཏེ་མདོ་སྡེ་དང་། འདུལ་བ་དང་། མ་མོ་འཛིན་པའི་དགེ་སློང་རྣམས་ཀྱིས་། རྩོད་པ་དེ་ཞི་བར་བྱེད་མི་ནུས་ན་། དེ་རྣམས་ཀྱིས་རྩོད་པ་སྦེད་པའི་དགེ་སློང་ཉིད་ལ་གཏད་པར་བྱའོ་༎ རྩོད་པ་སྦེད་པའི་དགེ་སློང་གིས་། ༄༣༦༡ཨ་༌༎ གནས་གང་ན་དགེ་སློང་གནས་བརྟན་གནས་བརྟན་གང་ཡང་རུང་བའམ་། ཤེས་ཉེན་ཅན་ཤེས་ཉེན་ཅན་གང་ཡང་རུང་བའམ་། གཙོ་བོ་གཙོ་བོ་གང་ཡང་རུང་བ་ཡོད་པ་དེ་ལ་གཏད་པར་བྱ་ཞིང་། རྒན་རིམ་ཇི་ལྟ་བ་བཞིན་ལ་བརྗོད་པར་བྱ་སྟེ་། གནས་བརྟན་དག་གསོན་ཅིག་། རྩོད་པ་འདི་ནི་། གནས་ག་གེ་མོ་ཞིག་ཏུ་གཞི་འདི་ལས་བྱུང་ནས་དུས་འདི་སྲིད་ཅིག་ལོན་ཏེ་། རྩོད་པ་དེ་སྐམ་ལ་གནས་པའི་དགེ་སློང་རྣམས་ཀྱིས་ཞི་བར་བྱེད་མ་ནུས་ནས་། དེ་རྣམས་ཀྱིས་དགེ་འདུན་ལ་གཏང་བ་དང་། དགེ་འདུན་གྱིས་ཀྱང་མ་སྤྱོད་ནས་། དེས་ཀྱང་དགེ་སློང་གསལ་བ་རྣམས་བསྐོས་པ་ལས་། དགེ་སློང་གསལ་བ་རྣམས་ཀྱིས་ཀྱང་མ་ནུས་ནས་། དེ་རྣམས་ཀྱིས་ཀྱང་དགེ་སློང་གསལ་བ་བས་ཀྱང་གསལ་བ་བསྐོས་པ་ལས་། དགེ་སློང་གསལ་བ་བས་ཀྱང་གསལ་བ་རྣམས་ཀྱིས་ཀྱང་མ་ནུས་ནས་། དེ་རྣམས་ཀྱིས་དགེ་འདུན་ལ་གཏང་པ་ལས་། དགེ་འདུན་གྱིས་བདག་དགེ་སློང་མིང་འདི་ཞེས་བགྱི་བ་རྩོད་པ་སྦེད་པར་བསྐོས་ནས་། བདག་དགེ་སློང་རྩོད་པ་སྦེད་པ་མིང་འདི་ཞེས་བགྱི་བས་། རྩོད་པ་འདི་གནས་བརྟན་དང་བཅས་། སོ་སོར་ཐར་པ་དང་བཅས་པའི་དགེ་འདུན་ལ་གཏད་པ་ལས་། གནས་བརྟན་དང་བཅས་། སོ་སོར་ཐར་པ་དང་བཅས་པའི་དགེ་འདུན་གྱིས་ཞི་བར་མ་སྤྱོད་ནས་། དེས་ཀྱང་བདག་དགེ་སློང་རྩོད་པ་སྦེད་པ་མིང་འདི་ཞེས་བགྱི་བ་ལ་གཏད་ནས་། བདག་དགེ་སློང་རྩོད་པ་སྦེད་པ་མིང་འདི་ཞེས་བགྱི་བས་། རྩོད་པ་འདི་མདོ་སྡེ་དང་། ༄༣༦༡བ་འདུལ་བ་དང་། མ་མོ་འཛིན་པའི་དགེ་སློང་རྣམས་ལ་གཏད་པ་དང་། མདོ་སྡེ་དང་། འདུལ་བ་དང་། མ་མོ་འཛིན་པ་རྣམས་ཀྱིས་ཀྱང་མ་ནུས་ནས་། དེ་རྣམས་ཀྱིས་ཀྱང་བདག་དགེ་སློང་རྩོད་པ་སྦེད་པ་མིང་འདི་ཞེས་བགྱི་བ་ལ་གཏད་ནས་། བདག་དགེ་སློང་རྩོད་པ་སྦེད་པ་མིང་འདི་ཞེས་བགྱི་བས་། རྩོད་པ་འདི་གནས་བརྟན་ལ་འབུལ་ན་། གནས་བརྟན་གྱིས་འདི་ནས་བཟུང་སྟེ་རྩོད་པ་འདི་ཇི་ཙམ་གྱིས་མཐར་ཕྱིན་གྱི་བར་དུ་ཞི་བར་མཛད་དུ་གསོལ་ཞེས་བརྗོད་པར་བྱའོ་༎ ངས་དགེ་སློང་གནས་བརྟན་གྱི་ཀུན་ཏུ་སྤྱོད་པའི་ཆོས་བཅའ་བར་བྱ་སྟེ་། དགེ་སློང་གནས་བརྟན་གྱིས་རྒོལ་བ་དང་ཕྱིར་རྒོལ་བའི་དགེ་སློང་རྣམས་སོ་ཤིང་སྟོབ་ན་། བདག་གིར་མི་བྱ་སྟེ་། བའི་ལྕི་བ་སྟོབ་ན་། མ་ཡིན་། འདག་ཆལ་སྟོབ་ན་། མ་ཡིན་ཞིང་། གདོན་པ་དང་འདྲི་བ་ཡང་བྱེད་དུ་མི་གཞུག་སྟེ་། གཞན་དུ་ན་། མདུན་ནམ་རྒྱབ་ཏུ་འདུག་ནས་ཚིག་འདི་སྐད་ཅེས་། ཚེ་དང་ལྡན་པ་དག་མ་འཐབ་ཅིག་། མཚང་མ་འདྲུ་ཞིག་། འཐབ་མོ་མ་བྱེད་ཅིག་། མ་འགྱེད་ཅིག་། དེ་ཅིའི་ཕྱིར་ཞེ་ན་། ཚེ་དང་ལྡན་པ་དག་། རྩོད་པ་ལ་གཉིས་ཀ་རྒྱལ་བ་མེད་ཀྱི་། འོན་ཀྱང་གཅིག་རྒྱལ་། གཅིག་ཕམ་པར་འགྱུར་རོ་༎ འགྱེད་པ་ལ་གཉིས་ཀ་རྒྱལ་བ་མེད་ཀྱི་། འོན་ཀྱང་གཅིག་རྒྱལ་། གཅིག་ཕམ་པར་འགྱུར་རོ་༎ ཞེས་བྱ་ཞིང་། དགེ་སློང་གནས་བརྟན་གྱིས་སྟོན་པའི་བསྟན་པ་ཆོས་འདུལ་བས་རྩོད་པ་དེ་ཞི་བར་བྱའོ་༎ དགེ་སློང་གནས་བརྟན་གྱིས་རྩོད་པ་དེ་ཞི་བར་བྱས་ན་། ལེགས་པར་ཞི་བར་བྱས་པར་བརྗོད་༄༣༦༢ཨ་༌༎ པར་བྱའོ་༎ དགེ་སློང་དག་། དེ་ལྟར་ན་། མངོན་སུམ་དུ་འདུལ་བར་འོས་པའི་རྩོད་པ་ཞི་བར་བྱེད་པ་ཡིན་ཞིང་། དེ་ལྟར་ན་། ཁ་ཅིག་གི་རྩོད་པ་རྣམས་འདི་ལྟ་སྟེ་། མངོན་སུམ་དུ་འདུལ་བར་འོས་པའི་རྩོད་པ་ཞི་བར་བྱེད་པས་འདུལ་བ་དང་། ཞི་བ་དང་། ཉེ་བར་ཞི་བ་ཡིན་ནོ་༎ དགེ་སློང་དག་། གང་ཚུལ་ཤིང་མང་པོ་བླང་བའི་རྩོད་པ་ཞི་བར་བྱེད་པ་ཡིན་། ཇི་ལྟར་ན་། འདི་ན་ཁ་ཅིག་གི་རྩོད་པ་རྣམས་འདི་ལྟ་སྟེ་། གང་ཚུལ་ཤིང་མང་པོ་བླང་བའི་རྩོད་པ་ཞི་བར་བྱེད་པས་འདུལ་བ་དང་། ཞི་བ་དང་། ཉེ་བར་ཞི་བ་ཡིན་ཞེ་ན་། སྐམ་ལ་གནས་པ་ནས་བཟུང་སྟེ་། གནས་བརྟན་གྱི་བར་གོང་མ་བཞིན་དུ་སྟེ་། གལ་ཏེ་དགེ་སློང་གནས་བརྟན་གྱིས་རྩོད་པ་དེ་ཞི་བར་བྱེད་མི་ནུས་ན་། རྩོད་པ་དེ་རྩོད་པ་སྦེད་པའི་དགེ་སློང་དེ་ཉིད་ལ་གཏད་པར་བྱའོ་༎ དེས་ཀྱང་རྩོད་པ་དེ་དགེ་འདུན་ལ་གཏད་པར་བྱའོ་༎ དགེ་འདུན་གྱིས་རྩོད་པ་དེ་གང་ཚུལ་ཤིང་མང་པོ་བླང་བའི་རྩོད་པ་ཞི་བས་ཞི་བར་བྱའོ་༎ རྒྱུད་ལྔ་གང་ཚུལ་ཤིང་མང་པོ་ལེན་པའི་རྩོད་པ་ཞི་བ་ནི་། རྩུབ་པ་དང་། གདུག་པ་དང་། དམ་པོ་དང་། དབྱེ་བའི་བསམ་པ་དང་། སྦྱོར་བ་གཞན་དུ་མི་འགྱུར་པ་ཅན་ཡིན་ནོ་༎ རྩུབ་པ་ཇི་ལྟ་བུ་ཞེ་ན་། རྒོལ་བ་དང་ཕྱིར་རྒོལ་བའི་དགེ་སློང་རྣམས་ཀྱིས་རྩུབ་པོ་རབ་ཏུ་བཟུང་བ་ཡིན་ཏེ༏་དེ་ལྟར་ན་། རྩུབ་པོ་ཅན་ཡིན་ནོ་༎ གདུག་པ་ཇི་ལྟ་བུ་ཞེ་ན་། རྒོལ་བ་དང་ཕྱིར་རྒོལ་བའི་དགེ་སློང་རྣམས་གདུག་པ་དང་རྣམ་པར་གནོན་པ་ཡིན་ཏེ་། དེ་ལྟར་ན་། གདུག་པ་ཅན་ཡིན་ནོ་༎ ༄༣༦༢བ་དམ་པོ་ཇི་ལྟ་བུ་ཞེ་ན་། རྒོལ་བ་དང་ཕྱིར་རྒོལ་བའི་དགེ་སློང་རྣམས་ཀྱིས་དམ་པོ་རབ་ཏུ་བཟུང་བ་ཡིན་ཏེ་། དེ་ལྟར་ན་། དམ་པོ་ཅན་ཡིན་ནོ་༎ དབྱེ་བའི་བསམ་པ་ཇི་ལྟ་བུ་ཞེ་ན་། དབྱེ་བར་བྱེད་པའི་གཞི་བཅུ་བཞི་ལས་འབྱེད་པར་བྱེད་པའི་གཞི་གང་ཡང་རུང་བ་ཞིག་ལེགས་པར་ཤིན་ཏུ་རབ་ཏུ་བཟུང་བ་ཡིན་ཏེ་། དེ་ལྟར་ན་། དབྱེ་བའི་བསམ་པ་ཅན་ཡིན་ནོ་༎ སྦྱོར་བ་གཞན་དུ་མི་འགྱུར་བ་ཅན་ཇི་ལྟ་བུ་ཞེ་ན་། སྐམ་ལ་གནས་པ་ནས་བཟུང་ནས་གནས་བརྟན་གྱི་བར་གྱིས་ཏེ་། དེ་ལྟར་ན་། སྦྱོར་བ་གཞན་དུ་མི་འགྱུར་བ་ཅན་ཡིན་ཏེ་། ཆོས་འདི་ལྔ་དང་ལྡན་པས་ན་། གང་ཚུལ་ཤིང་མང་པོ་བླང་བའི་ཞི་བ་ནི་། རྩུབ་པ་དང་། གདུག་པ་དང་། དམ་པོ་དང་། དབྱེ་བའི་བསམ་པ་དང་། སྦྱོར་བ་གཞན་དུ་མི་འགྱུར་བ་ཅན་ཡིན་ནོ་༎ དེས་ན་ཚུལ་ཤིང་འབྲིམ་པའི་དགེ་སློང་བསྐོ་བར་བྱ་སྟེ་། ཆོས་ལྔ་དང་ལྡན་པའི་དགེ་སློང་ཚུལ་ཤིང་འབྲིམ་པར་མ་བསྐོས་པ་ནི་། བསྐོ་བར་མི་བྱའོ་༎ བསྐོས་པ་ནི་། དབྱུང་བར་བྱའོ་༎ ལྔ་གང་ཞེ་ན་། འདུན་པས་འགྲོ་བ་དང་། ཞེ་སྡང་གིས་འགྲོ་བ་དང་། གཏི་མུག་གིས་འགྲོ་བ་དང་། འཇིགས་པས་འགྲོ་བ་དང་། ཚུལ་ཤིང་བྲིམས་པ་དང་མ་བྲིམས་པ་མི་ཤེས་པ་སྟེ་། ཆོས་འདི་ལྔ་དང་ལྡན་པའི་དགེ་སློང་ཚུལ་ཤིང་འབྲིམ་མ་བསྐོས་པ་ནི་། བསྐོ་བར་མི་བྱའོ་༎ བསྐོས་པ་ནི་། དབྱུང་བར་བྱའོ་༎ ཆོས་ལྔ་དང་ལྡན་པའི་དགེ་སློང་ཚུལ་ཤིང་འབྲིམ་པར་མ་བསྐོས་པ་ནི་། བསྐོ་བར་བྱའོ་༎ བསྐོས་པ་ནི་། དབྱུང་བར་མི་བྱའོ་༎ ལྔ་གང་༄༣༦༣ཨ་༌༎ ཞེ་ན་། འདུན་པས་མི་འགྲོ་བ་དང་། ཞེ་སྡང་གིས་མི་འགྲོ་བ་དང་། གཏི་མུག་གིས་མི་འགྲོ་བ་དང་། འཇིགས་པས་མི་འགྲོ་བ་དང་། ཚུལ་ཤིང་བྲིམས་པ་དང་། མ་བྲིམས་པ་ཤེས་པ་སྟེ་། ཆོས་འདི་ལྔ་དང་ལྡན་པའི་དགེ་སློང་ཚུལ་ཤིང་འབྲིམ་པར་མ་བསྐོས་པ་ནི་། བསྐོ་བར་བྱའོ་༎ བསྐོས་པ་ནི་། དབྱུང་བར་མི་བྱའོ་༎ ཚུལ་ཤིང་བྲིམས་པ་ནི་། བཞི་སྟེ་། བཞི་གང་ཞེ་ན་། སྦ་བ་དང་། མངོན་པ་དང་། རྣ་དྲུང་དུ་བཤུབ་པ་དང་བཅས་པ་དང་། དགེ་འདུན་ཐམས་ཅད་པའོ་༎ སྦ་བའི་ཚུལ་ཤིང་བྲིམས་པ་གང་ཞེ་ན་། འདི་ལྟ་སྟེ་། ཚུལ་ཤིང་འབྲིམ་པའི་དགེ་སློང་འདི་སྙམ་དུ་སེམས་ཏེ་། གནས་འདི་ན་དགེ་སློང་གནས་བརྟན་གནས་བརྟན་རབ་ཏུ་མང་པོ་དག་ནི་། ཆོས་མ་ཡིན་པ་སྨྲ་ལ་། དགེ་སློང་གསར་བུ་ཉུང་ཟད་ཅིག་ནི་། ཆོས་སྨྲ་བས་། གལ་ཏེ་བདག་གིས་ཚུལ་ཤིང་མངོན་པར་བྲིམས་ནས་དགེ་སློང་གསར་བུ་དགེ་སློང་གནས་བརྟན་རྣམས་ཀྱི་རྗེས་སུ་བྱེད་པ་རྣམས་ཆོས་མ་ཡིན་པར་ཚུལ་ཤིང་རབ་ཏུ་མང་པོ་ལེན་པར་འགྱུར་བའི་གནས་གང་ཡིན་པ་དེ་ཡོད་ཀྱི་། མ་ལ་བདག་གིས་ཚུལ་ཤིང་སྦས་ཏེ་བྲིམ་མོ་སྙམ་ནས་། དེ་ཚུལ་ཤིང་སྦས་ནས་འབྲིམ་པ་སྟེ་། འདི་ནི་། སྦ་བའི་ཚུལ་ཤིང་འབྲིམ་པ་ཞེས་བྱའོ་༎ མངོན་པའི་ཚུལ་ཤིང་འབྲིམ་པ་གང་ཞེ་ན་། འདི་ལྟ་སྟེ་། ཚུལ་ཤིང་འབྲིམ་པའི་དགེ་སློང་འདི་སྙམ་དུ་སེམས་ཏེ་། གནས་འདི་ན་དགེ་སློང་གནས་བརྟན་རབ་ཏུ་མང་པོ་དག་ནི་། ཆོས་སྨྲ་ལ་། དགེ་སློང་གསར་བུ་ཉུང་༄༣༦༣བ་ཟད་ཅིག་ནི་། ཆོས་མ་ཡིན་པ་སྨྲ་བས་། གལ་ཏེ་བདག་གིས་ཚུལ་ཤིང་སྦས་ཏེ་བྲིམས་ན་། དགེ་སློང་གསར་བུ་རྣམས་ཆོས་མ་ཡིན་པའི་ཚུལ་ཤིང་ལེན་པར་འགྱུར་བ་གང་ཡིན་པའི་གནས་དེ་ཡོད་ཀྱི་། མ་ལ་བདག་གིས་ཚུལ་ཤིང་མངོན་པར་བྲིམ་མོ་༎ བདག་གིས་ཚུལ་ཤིང་གསལ་བར་བྲིམས་ན་། དགེ་སློང་གསར་བུ་དགེ་སློང་གནས་བརྟན་རྣམས་ཀྱི་རྗེས་སུ་བྱེད་པ་རྣམས་ཆོས་ཀྱི་ཚུལ་ཤིང་རབ་ཏུ་མང་པོ་ལེན་པར་འགྱུར་བ་གང་ཡིན་པའི་གནས་དེ་ཡོད་དོ་སྙམ་ནས་། དེ་ཚུལ་ཤིང་མངོན་པར་འབྲིམ་པ་སྟེ་། འདི་ནི་། མངོན་པའི་ཚུལ་ཤིང་འབྲིམ་པ་ཞེས་བྱའོ་༎ རྣ་དྲུང་དུ་བཤུབ་པ་དང་བཅས་པའི་ཚུལ་ཤིང་འབྲིམ་པ་གང་ཞེ་ན་། འདི་ལྟ་སྟེ་། ཚུལ་ཤིང་འབྲིམ་པའི་དགེ་སློང་གིས་རྣ་དྲུང་དུ་གཏུགས་ཏེ་བཤུབས་ལ་། ཚེ་དང་ལྡན་པ་། ཁྱོད་ཀྱི་མཁན་པོས་ཆོས་ཀྱི་ཚུལ་ཤིང་བླངས་ཀྱི་། ཁྱོད་ཀྱིས་ཀྱང་ཆོས་ཀྱི་ཚུལ་ཤིང་ལོངས་ཤིག་། ཁྱོད་ཀྱི་སློབ་དཔོན་དང་མཁན་པོ་གཅིག་པ་དང་། སློབ་དཔོན་གཅིག་པ་དང་། གཏམ་འདྲེས་པ་དང་། ཕེབས་པར་སྨྲ་བ་དང་། སྨོས་འདྲིན་དང་། འགྲོགས་བཤེས་ཀྱིས་ཆོས་ཀྱི་ཚུལ་ཤིང་བླངས་ཀྱི་། ཁྱོད་ཀྱིས་ཀྱང་ཆོས་ཀྱི་ཚུལ་ཤིང་ལོངས་ཤིག་ཅེས་སྨྲ་བ་སྟེ་། འདི་ནི་། རྣ་དྲུང་དུ་བཤུབ་པ་དང་བཅས་པའི་ཚུལ་ཤིང་འབྲིམ་པ་ཞེས་བྱའོ་༎ དགེ་འདུན་ཐམས་ཅད་པའི་ཚུལ་ཤིང་འབྲིམ་པ་གང་ཞེ་ན་། འདི་ལྟ་སྟེ་། ཚུལ་ཤིང་འབྲིམ་པའི་དགེ་སློང་འདི་སྙམ་དུ་སེམས་ཏེ་། གནས་འདི་ན་དགེ་སློང་ནད་པ་རབ་ཏུ་མང་བས་། གལ་ཏེ་བདག་གིས་དགེ་འདུན་མ་འཚོགས་༄༣༦༤ཨ་༌༎ ཤིང་མ་འདུས་པར་ཚུལ་ཤིང་བྲིམས་ན་། དགེ་སློང་རབ་ཏུ་མང་པོས་ཆོས་མ་ཡིན་པའི་ཚུལ་ཤིང་ལེན་པར་འགྱུར་བ་གང་ཡིན་པའི་གནས་དེ་ཡོད་ཀྱི་། མ་ལ་བདག་གིས་དགེ་འདུན་ཐམས་ཅད་ཚོགས་ཤིང་འདུས་པ་དང་། ཚུལ་ཤིང་བྲིམ་པར་བྱའོ་༎ སྙམ་ནས་། དེ་དགེ་འདུན་ཐམས་ཅད་ཚོགས་ཤིང་འདུས་པ་དང་ཚུལ་ཤིང་འབྲིམ་པ་སྟེ་། འདི་ནི་། དགེ་འདུན་ཐམས་ཅད་པའི་ཚུལ་ཤིང་འབྲིམ་པ་ཞེས་བྱའོ་༎ ཆོས་མ་ཡིན་པའི་ཚུལ་ཤིང་ལེན་པ་བཅུ་དང་། ཆོས་ཀྱི་བཅུའོ་༎ ཆོས་མ་ཡིན་པའི་ཚུལ་ཤིང་ལེན་པ་བཅུ་གང་ཞེ་ན་། ཆོས་མ་ཡིན་པས་ཚུལ་ཤིང་ལེན་པ་དང་། མི་མཐུན་པས་ཚུལ་ཤིང་ལེན་པ་དང་། ཆུང་བ་བས་ཀྱང་ཆུང་བས་ཚུལ་ཤིང་ལེན་པ་དང་། འབྱེ་བའི་བསམ་པས་ཚུལ་ཤིང་ལེན་པ་དང་། སྦྱོར་བ་གཞན་དུ་མ་གྱུར་པས་ཚུལ་ཤིང་ལེན་པ་དང་། རྟེན་ཁ་ལོ་སྒྱུར་བ་དང་མི་བསྟུན་པས་ཚུལ་ཤིང་ལེན་པ་དང་། ཚུལ་ཤིང་བླངས་པས་དགེ་འདུན་བྱེ་ཡང་ཅི་མ་རུང་སྙམ་པས་ཚུལ་ཤིང་ལེན་པ་དང་། ཚུལ་ཤིང་བླངས་པས་དགེ་སློང་རབ་ཏུ་མང་པོ་ཆོས་མ་ཡིན་པ་སྨྲ་བར་གྱུར་ཀྱང་ཅི་མ་རུང་སྙམ་ནས་ཚུལ་ཤིང་ལེན་པ་དང་། ཚུལ་ཤིང་བླངས་པས་དགེ་འདུན་འབྱེ་བར་འགྱུར་བར་ཤེས་བཞིན་དུ་ཚུལ་ཤིང་ལེན་པ་དང་། ཚུལ་ཤིང་བླངས་པས་དགེ་སློང་རབ་ཏུ་མང་པོ་དག་ཆོས་མ་ཡིན་པ་སྨྲ་བར་འགྱུར་བར་ཤེས་བཞིན་དུ་ཚུལ་ཤིང་ལེན་པའོ་༎༎ འདུལ་བ་གཞི་།
 the story of anāthapiṇḍada:	བམ་པོ་དོན་༄༣༦༤བ་དགུ་པ་། ཆོས་མ་ཡིན་པས་ཚུལ་ཤིང་ལེན་པ་ཇི་ལྟ་བུ་ཞེ་ན་། འདུལ་བ་དང་མཐུན་པ་མ་ཡིན་པས་ཚུལ་ཤིང་ལེན་པ་སྟེ་། དེ་ལྟ་བུ་ནི་། ཆོས་མ་ཡིན་པས་ཚུལ་ཤིང་ལེན་པ་ཡིན་ནོ་༎ མི་མཐུན་པས་ཚུལ་ཤིང་ལེན་པ་ཇི་ལྟ་བུ་ཞེ་ན་། དགེ་འདུན་མི་མཐུན་པས་ཚུལ་ཤིང་ལེན་པ་སྟེ་། དེ་ལྟ་བུ་ནི་། མི་མཐུན་པས་ཚུལ་ཤིང་ལེན་པ་ཡིན་ནོ་༎ ཆུང་བ་བས་ཀྱང་ཆུང་བས་ཚུལ་ཤིང་ལེན་པ་ཇི་ལྟ་བུ་ཞེ་ན་། བསྡོམ་པར་བྱ་བ་དང་། བཤགས་པར་བྱ་བ་ཡིན་ནོ་༎ སྙམ་ནས་ཚུལ་ཤིང་ལེན་པ་སྟེ་། དེ་ལྟ་བུ་ནི་། ཆུང་བ་བས་ཀྱང་ཆུང་བས་ཚུལ་ཤིང་ལེན་པ་ཡིན་ནོ་༎ འབྱེ་བའི་བསམ་པས་ཚུལ་ཤིང་ལེན་པ་ཇི་ལྟ་བུ་ཞེ་ན་། དབྱེ་བར་བྱེད་པའི་གཞི་བཅུ་བཞི་ལས་། དབྱེ་བར་བྱེད་པའི་གཞི་གང་ཡང་རུང་བ་ཞིག་ལེགས་པར་ཤིན་ཏུ་རབ་ཏུ་བཟུང་བ་དེ་ལྟ་བུ་ནི་། དགེ་འདུན་དབྱེ་བའི་བསམ་པས་། ཚུལ་ཤིང་ལེན་པ་ཡིན་ནོ་༎ སྦྱོར་བ་གཞན་དུ་མ་གྱུར་པས་ཚུལ་ཤིང་ལེན་པ་ཇི་ལྟ་བུ་ཞེ་ན་། སྐམ་ལ་གནས་པ་མ་ཡིན་པ་ནས་བཟུང་ནས་གནས་བརྟན་གྱིས་མ་ཡིན་པ་ཞེས་བྱ་བའི་བར་དུ་སྟེ་། དེ་ལྟ་བུའི་སྦྱོར་བ་གཞན་དུ་མ་གྱུར་པས་ཚུལ་ཤིང་ལེན་པ་ཡིན་ནོ་༎ རྟེན་ཁ་ལོ་སྒྱུར་བ་དང་མི་བསྟུན་པས་ཚུལ་ཤིང་ལེན་པ་ཇི་ལྟ་བུ་ཞེ་ན་། དགེ་སློང་མདོ་སྡེ་འཛིན་པ་དང་། འདུལ་བ་འཛིན་པ་དང་། མ་མོ་འཛིན་པར་གྱུར་པ་གང་དག་ནི་། ཆོས་འདུལ་བ་འདི་ལ་རྟེན་དང་། ཁ་ལོ་སྒྱུར་བ་ཞེས་བྱ་སྟེ་། དེ་རྣམས་ལ་མ་བརྟགས་པར་ཚུལ་ཤིང་ལེན་པ་སྟེ་། དེ་ལྟ་བུ་ནི་། རྟེན་ཁ་ལོ་སྒྱུར་བ་དང་མི་༄༣༦༥ཨ་༌༎ བསྟུན་པས་ཚུལ་ཤིང་ལེན་པ་ཡིན་ནོ་༎ ཚུལ་ཤིང་བླངས་པས་དགེ་འདུན་བྱེ་བར་གྱུར་ཀྱང་ཅི་མ་རུང་སྙམ་པས་ཚུལ་ཤིང་ལེན་པ་ཇི་ལྟ་བུ་ཡིན་ཞེ་ན་། ཚུལ་ཤིང་བླངས་པས་དགེ་འདུན་བྱེ་བར་གྱུར་ཀྱང་ཅི་མ་རུང་ཞེས་དེ་སྙམ་དུ་བསམ་ནས་ཚུལ་ཤིང་ལེན་པ་སྟེ་། དེ་ལྟ་བུ་ནི་། ཚུལ་ཤིང་བླངས་པས་། དགེ་འདུན་བྱེ་བར་གྱུར་ཀྱང་ཅི་མ་རུང་སྙམ་པས་ཚུལ་ཤིང་ལེན་པ་ཡིན་ནོ་༎ ཚུལ་ཤིང་བླངས་པས་དགེ་སློང་རབ་ཏུ་མང་པོ་ཆོས་མ་ཡིན་པར་གྱུར་ཀྱང་ཅི་མ་རུང་སྙམ་པས་ཚུལ་ཤིང་ལེན་པ་ཇི་ལྟ་བུ་ཞེ་ན་། ཚུལ་ཤིང་བླངས་པས་དགེ་སློང་རབ་ཏུ་མང་པོ་ཆོས་མ་ཡིན་པ་བླངས་ནས་འཇུག་པར་གྱུར་ཀྱང་ཅི་མ་རུང་སྙམ་པས་ཚུལ་ཤིང་ལེན་པ་། སྟེ་། དེ་ལྟ་བུ་ནི་། ཚུལ་ཤིང་བླངས་པས་དགེ་སློང་རབ་ཏུ་མང་པོ་ཆོས་མ་ཡིན་པ་སྨྲ་བར་གྱུར་ཀྱང་ཅི་མ་རུང་སྙམ་པས་ཚུལ་ཤིང་ལེན་པ་ཡིན་ནོ་༎ ཚུལ་ཤིང་བླངས་པས་དགེ་འདུན་དབྱེ་བར་འགྱུར་བར་ཤེས་པ་བཞིན་དུ་ཚུལ་ཤིང་ལེན་པ་ཇི་ལྟ་བུ་ཞེ་ན་། ཚུལ་ཤིང་བླངས་པས་དགེ་འདུན་དབྱེ་བར་འགྱུར་བར་ཤེས་བཞིན་དེ་ལྟར་བསམ་ནས་ཚུལ་ཤིང་ལེན་པ་སྟེ་། དེ་ལྟ་བུ་ནི་། ཚུལ་ཤིང་བླངས་པས་དགེ་འདུན་འབྱེ་བར་འགྱུར་བར་ཤེས་བཞིན་དུ་ཚུལ་ཤིང་ལེན་པ་ཡིན་ནོ་༎ ཚུལ་ཤིང་བླངས་པས་དགེ་སློང་རབ་ཏུ་མང་པོ་ཆོས་མ་ཡིན་པ་སྨྲ་བར་འགྱུར་བར་ཤེས་པ་བཞིན་དུ་ཚུལ་ཤིང་ལེན་པ་ཇི་ལྟ་བུ་ཞེ་ན་། ཚུལ་ཤིང་བླངས་པས་དགེ་སློང་རབ་ཏུ་མང་པོ་ཆོས་མ་ཡིན་པ་བླངས་ནས་འཇུག་པར་༄༣༦༥བ་འགྱུར་བར་ཤེས་ཤིང་། དེ་ལྟར་བསམ་ནས་ཚུལ་ཤིང་ལེན་པ་སྟེ་། དེ་ལྟ་བུ་ནི་། ཚུལ་ཤིང་བླངས་པས་དགེ་སློང་རབ་ཏུ་མང་པོ་ཆོས་མ་ཡིན་པ་སྨྲ་བར་འགྱུར་བར་ཤེས་བཞིན་དུ་ཚུལ་ཤིང་ལེན་པ་སྟེ་། འདི་དག་ནི་། ཆོས་མ་ཡིན་པའི་ཚུལ་ཤིང་ལེན་པ་བཅུ་ཡིན་ནོ་༎ ཆོས་ཀྱི་ཚུལ་ཤིང་ལེན་པ་བཅུ་གང་ཞེ་ན་། ཆོས་ཀྱིས་ཚུལ་ཤིང་ལེན་པ་དང་། མཐུན་པས་ཚུལ་ཤིང་ལེན་པ་དང་། ཆུང་བ་བས་ཀྱང་ཆུང་བ་མ་ཡིན་པས་ཚུལ་ཤིང་ལེན་པ་དང་། མི་དབྱེ་བའི་བསམ་པས་ཚུལ་ཤིང་ལེན་པ་དང་། སྦྱོར་བ་གཞན་དུ་གྱུར་པས་ཚུལ་ཤིང་ལེན་པ་དང་། རྟེན་ཁ་ལོ་སྒྱུར་བ་དང་བསྟུན་པས་ཚུལ་ཤིང་ལེན་པ་དང་། ཚུལ་ཤིང་བླངས་པས་དགེ་འདུན་འབྱེ་བར་མ་གྱུར་ཀྱང་ཅི་མ་རུང་སྙམ་པས་ཚུལ་ཤིང་ལེན་པ་དང་། ཚུལ་ཤིང་བླངས་པས་དགེ་སློང་རབ་ཏུ་མང་པོ་ཆོས་མ་ཡིན་པར་སྨྲ་བར་མ་གྱུར་ཀྱང་ཅི་མ་རུང་སྙམ་པས་ཚུལ་ཤིང་ལེན་པ་དང་། དང་། ཚུལ་ཤིང་བླངས་པས་དགེ་འདུན་འབྱེ་བར་འགྱུར་བར་མི་ཤེས་པས་ཚུལ་ཤིང་ལེན་དང་། དང་། པ་དང་། ཚུལ་ཤིང་བླངས་པས་དགེ་སློང་རབ་ཏུ་མང་པོ་ཆོས་མ་ཡིན་པ་སྨྲ་བར་འགྱུར་བར་མི་ཤེས་པས་ཚུལ་ཤིང་ལེན་པ་ཡིན་ནོ་༎ ཆོས་ཀྱིས་ཚུལ་ཤིང་ལེན་པ་ཇི་ལྟ་བུ་ཞེ་ན་། འདུལ་བ་དང་མཐུན་པས་ཚུལ་ཤིང་ལེན་པ་སྟེ་། དེ་ལྟ་བུ་ནི་། ཆོས་ཀྱིས་ཚུལ་ཤིང་ལེན་པ་ཡིན་ནོ་༎ མཐུན་པས་ཚུལ་ཤིང་ལེན་པ་ཇི་ལྟ་བུ་ཞེ་ན་། དགེ་འདུན་མཐུན་པས་ཚུལ་ཤིང་ལེན་པ་སྟེ་། དེ་ལྟ་བུ་ནི་། མཐུན་པས་ཚུལ་ཤིང་ལེན་པ་ཡིན་ནོ་༎ ཆུང་བ་བས་༄༣༦༦ཨ་༌༎ ཀྱང་ཆུང་བ་མ་ཡིན་པས་ཚུལ་ཤིང་ལེན་པ་ཇི་ལྟ་བུ་ཞེ་ན་། བསྡམ་པར་བྱ་བ་མ་ཡིན་པ་དང་། བཤགས་པར་བྱ་བ་མ་ཡིན་ནོ་༎ སྙམ་དུ་བསམ་ནས་ཚུལ་ཤིང་ལེན་པ་སྟེ་། དེ་ལྟ་བུ་ནི་། ཆུང་བ་བས་ཀྱང་ཆུང་བ་མ་ཡིན་པས་ཚུལ་ཤིང་ལེན་པ་ཡིན་ནོ་༎ མི་དབྱེ་བའི་བསམ་པས་ཚུལ་ཤིང་ལེན་པ་ཇི་ལྟ་བུ་ཞེ་ན་། དབྱེ་བར་བྱེད་པའི་གཞི་བཅུ་བཞི་ལས་། དབྱེ་བར་བྱེད་པའི་གཞི་གང་ཡང་རུང་བ་ལེགས་པར་ཤིན་ཏུ་རབ་ཏུ་མ་བཟུང་བ་སྟེ་། དེ་ལྟ་བུ་ནི་། མི་དབྱེ་བའི་བསམ་པས་ཚུལ་ཤིང་ལེན་པ་ཡིན་ནོ་༎ སྦྱོར་བ་གཞན་དུ་གྱུར་པས་ཚུལ་ཤིང་ལེན་པ་ཇི་ལྟ་བུ་ཞེ་ན་། སྐམ་ལ་གནས་པ་ནས་བཟུང་ནས་གནས་བརྟན་གྱི་བར་གྱིས་ཏེ་། དེ་ལྟ་བུ་ནི་། སྦྱོར་བ་གཞན་དུ་གྱུར་བས་ཚུལ་ཤིང་ལེན་པ་ཡིན་ནོ་༎ རྟེན་ཁ་ལོ་སྒྱུར་བ་དང་བསྟུན་པས་ཚུལ་ཤིང་ལེན་པ་ཇི་ལྟ་བུ་ཞེ་ན་། དགེ་སློང་མདོ་སྡེ་འཛིན་པ་དང་། འདུལ་བ་འཛིན་པ་དང་། མ་མོ་འཛིན་པ་གང་དག་ཡིན་པ་དེ་དག་ནི་། ཆོས་འདུལ་བ་འདི་ལ་རྟེན་དང་ཁ་ལོ་སྒྱུར་བ་ཞེས་བྱ་སྟེ་། དེ་རྣམས་ལ་བརྟགས་ནས་ཚུལ་ཤིང་ལེན་པ་དེ་ལྟ་བུ་ནི་། རྟེན་ཁ་ལོ་སྒྱུར་བ་དང་བསྟུན་པས་ཚུལ་ཤིང་ལེན་པ་ཡིན་ནོ་༎ ཚུལ་ཤིང་བླངས་པས་དགེ་འདུན་དབྱེ་བར་མ་གྱུར་ཀྱང་ཅི་མ་རུང་སྙམ་པས་ཚུལ་ཤིང་ལེན་པ་ཇི་ལྟ་བུ་ཞེ་ན་། ཚུལ་ཤིང་བླངས་པས་དགེ་འདུན་བྱེ་བར་གྱུར་ཀྱང་ཅི་མ་རུང་ཞེས་དེ་ལྟར་མི་སེམས་པས་ཚུལ་ཤིང་ལེན་པ་སྟེ་། དེ་ལྟ་བུ་ནི་། ཚུལ་ཤིང་བླངས་པས་དགེ་འདུན་བྱེ་བར་མ་༄༣༦༦བ་གྱུར་ཀྱང་ཅི་མ་རུང་སྙམ་པས་ཚུལ་ཤིང་ལེན་པ་ཡིན་ནོ་༎ ཚུལ་ཤིང་བླངས་པས་དགེ་སློང་རབ་ཏུ་མང་པོ་ཆོས་མ་ཡིན་པ་སྨྲ་བར་མ་གྱུར་ཀྱང་ཅི་མ་རུང་སྙམ་པས་ཚུལ་ཤིང་ལེན་པ་ཇི་ལྟ་བུ་ཞེ་ན་། ཚུལ་ཤིང་བླངས་པས་དགེ་སློང་རབ་ཏུ་མང་པོ་ཆོས་མ་ཡིན་པ་བླངས་ཏེ་འཇུག་པར་མ་གྱུར་ཀྱང་ཅི་མ་རུང་སྙམ་པས་ཚུལ་ཤིང་ལེན་པ་སྟེ་། དེ་ལྟ་བུ་ནི་། ཚུལ་ཤིང་བླངས་པས་དགེ་སློང་རབ་ཏུ་མང་པོ་ཆོས་མ་ཡིན་པ་སྨྲ་བར་མ་གྱུར་ཀྱང་ཅི་མ་རུང་སྙམ་པས་ཚུལ་ཤིང་ལེན་པ་ཡིན་ནོ་༎ ཚུལ་ཤིང་བླངས་པས་དགེ་འདུན་དབྱེ་བར་འགྱུར་བར་མི་ཤེས་པས་ཚུལ་ཤིང་ལེན་པ་ཇི་ལྟ་༎ བུ་ཞེ་ན་། ཚུལ་ཤིང་བླངས་པས་དགེ་འདུན་དབྱེ་བར་འགྱུར་བར་མི་ཤེས་ཤིང་དེ་ལྟར་མི་སེམས་པས་ཚུལ་ཤིང་ལེན་པ་སྟེ་། དེ་ལྟ་བུ་ནི་། ཚུལ་ཤིང་བླངས་པས་དགེ་འདུན་འབྱེ་བར་འགྱུར་བར་མི་ཤེས་པས་ཚུལ་ཤིང་ལེན་པ་ཡིན་ནོ་༎ ཚུལ་ཤིང་བླངས་པས་དགེ་སློང་རབ་ཏུ་མང་པོ་ཆོས་མ་ཡིན་པ་སྨྲ་བར་འགྱུར་བར་མི་ཤེས་པས་ཚུལ་ཤིང་ལེན་པ་ཇི་ལྟ་བུ་ཞེ་ན་། ཚུལ་ཤིང་བླངས་པས་དགེ་སློང་རབ་ཏུ་མང་པོ་ཆོས་མ་ཡིན་པ་བླངས་ནས་སྤྱོད་པར་མི་ཤེས་ཤིང་དེ་ལྟར་མི་སེམས་པས་ཚུལ་ཤིང་ལེན་། པ་སྟེ་། དེ་ལྟ་བུ་ནི་། ཚུལ་ཤིང་བླངས་པས་དགེ་སློང་རབ་ཏུ་མང་པོ་ཆོས་མ་ཡིན་པ་སྨྲ་བར་འགྱུར་བར་མི་ཤེས་པས་ཚུལ་ཤིང་ལེན་པ་སྟེ་། འདི་ནི་། ཆོས་ཀྱི་ཚུལ་ཤིང་ལེན་པ་བཅུ་ཡིན་ནོ་༎ ངས་དགེ་སློང་ཚུལ་ཤིང་འབྲིམ་པའི་ཀུན་ཏུ་སྤྱོད་པའི་ཆོས་བཅའ་བར་བྱ་སྟེ་། དགེ་སློང་ཚུལ་ཤིང་འབྲིམ་པས་། ཚུལ་ཤིང་༄༣༦༧ཨ་༌༎ རྣམ་པ་གཉིས་བཤམ་པར་བྱ་སྟེ་། ཆོས་ཀྱི་ཚུལ་ཤིང་དང་། ཆོས་མ་ཡིན་པའི་ཚུལ་ཤིང་ངོ་༎ ཆོས་ཀྱི་ཚུལ་ཤིང་རྣམས་ནི་། ཡ་ཡོ་མེད་པ་། ཀྱག་ཀྱོག་མེད་པ་། ཀྱར་ཀྱོར་མེད་པ་། ཁ་དོག་བཟང་བ་། རེག་ན་བདེ་བར་བྱའོ་༎ ཆོས་མ་ཡིན་པའི་ཚུལ་ཤིང་རྣམས་ནི་། ཡ་ཡོ་དང་། ཀྱག་ཀྱོག་དང་། ཀྱར་ཀྱོར་དང་། ཁ་དོག་ངན་པ་དང་། རེག་ན་མི་བདེ་བར་བྱའོ་༎ དེ་ནས་དགེ་སློང་ཚུལ་ཤིང་འབྲིམ་པས་ལག་པ་ག-ཡས་པས་ཆོས་ཀྱི་ཚུལ་ཤིང་རྣམས་བླངས་ལ་། ག-ཡོན་པས་ཆོས་མ་ཡིན་པའི་ཚུལ་ཤིང་རྣམས་བླངས་ནས་། དགེ་འདུན་གྱི་གནས་བརྟན་གྱི་མདུན་དུ་འདུག་སྟེ་། ཆོས་ཀྱི་ཚུལ་ཤིང་རྣམས་ཀྱི་བསྔགས་པ་དང་། ཆོས་མ་ཡིན་པའི་ཚུལ་ཤིང་རྣམས་ཀྱི་བསྔགས་པ་མ་ཡིན་པ་བརྗོད་པར་བྱ་སྟེ་།
 his birth and wonders	གནས་བརྟན་། འདི་དག་ནི་། ཆོས་ཀྱི་ཚུལ་ཤིང་ལགས་ཏེ་། ཡ་ཡོ་མ་མཆིས་པ་། ཀྱག་ཀྱོག་མ་མཆིས་པ་། ཀྱར་ཀྱོར་མ་མཆིས་པ་། ཁ་དོག་བཟང་བ་། རེག་ན་བདེ་བ་ལགས་ཀྱི་། བཞེས་ཤིག་། འདི་དག་ནི་ཆོས་མ་ཡིན་པའི་ཚུལ་ཤིང་ལགས་ཏེ་། ཡ་ཡོ་དང་། ཀྱག་ཀྱོག་དང་། ཀྱར་ཀྱོར་དང་། ཁ་དོག་ངན་པ་། རེག་ན་མི་བདེ་བ་ལགས་ན་། བཞེས་ཤིག་། གལ་ཏེ་ཆོས་མ་ཡིན་པའི་ཚུལ་ཤིང་གང་ན་བ་དེ་ལོགས་སུ་ལག་པ་ཟེད་ན༏་ཚིག་དང་པོ་ལ་ཡང་སྦྱིན་པར་མི་བྱ་། གཉིས་པ་ལ་ཡང་སྦྱིན་པར་མི་བྱ་། གསུམ་པ་ལ་སྦྱིན་པར་བྱ་སྟེ་། དགེ་འདུན་གྱི་གནས་བརྟན་གྱིས་འདུལ་བ་དང་འགལ་བའི་ཉེས་བྱས་ཀྱི་ལྟུང་བ་༄༣༦༧བ་བཤགས་པར་བྱའོ་༎ དེ་བཞིན་དུ་དགེ་འདུན་གསར་བུའི་བར་གྱི་མདུན་དུ་འདུག་ནས་ཆོས་ཀྱི་ཚུལ་ཤིང་རྣམས་ཀྱི་༎ བསྔགས་པ་དང་། ཆོས་མ་ཡིན་པའི་ཚུལ་ཤིང་རྣམས་ཀྱི་བསྔགས་པ་མ་ཡིན་པ་བརྗོད་པར་༎ བསྔགས་པ་དང་། བྱ་སྟེ་། འདི་དག་ནི་། ཆོས་ཀྱི་ཚུལ་ཤིང་ལགས་ཏེ་། ཡ་ཡོ་མ་མཆིས་པ་། ཀྱག་ཀྱོག་མ་མཆིས་པ་། ཀྱར་ཀྱོར་མ་མཆིས་པ་། ཁ་དོག་བཟང་བ་། རེག་ན་བདེ་བ་ལགས་ཀྱི་། བཞེས་ཤིག་། འདི་དག་ནི་། ཆོས་མ་ཡིན་པའི་ཚུལ་ཤིང་ལགས་ཏེ་། ཡ་ཡོ་དང་། ཀྱག་ཀྱོག་དང་། ཀྱར་ཀྱོར་དང་། ཁ་དོག་ངན་པ་། རེག་ན་མི་བདེ་བ་ལགས་ན་། བཞེས་ཤིག་། གལ་ཏེ་ཆོས་མ་ཡིན་པའི་ཚུལ་ཤིང་གང་ན་བ་དེ་ལོགས་སུ་ལག་པ་ཟེད་ན་། ཚིག་དང་པོ་ལ་སྦྱིན་པར་མི་བྱ་། གཉིས་པ་ལ་སྦྱིན་པར་མི་བྱ་། གསུམ་པ་ལ་སྦྱིན་པར་བྱ་སྟེ་། དེ་བཞིན་དུ་དགེ་འདུན་གསར་བུས་འདུལ་བ་དང་འགལ་བའི་ཉེས་བྱས་ཀྱི་ལྟུང་བ་བཤགས་པར་བྱའོ་༎ གལ་ཏེ་ཆོས་ཀྱི་ཚུལ་ཤིང་ཉུང་བར་གྱུར་ན་། ཀུན་ཤེས་ཀོའུ་དི་ནྱའི་ཚུལ་ཤིང་བླང་བར་བྱའོ་༎ གལ་ཏེ་ཆོས་ཀྱི་ཚུལ་ཤིང་གཅིག་གིས་ལྷག་པར་གྱུར་ན་ཡང་། དེ་ལྟར་ན་། འདི་ལྟ་སྟེ་། ཆོས་ཀྱིས་རྩོད་པ་དེ་ཉེ་བར་ཞི་བ་ཡིན་ནོ་༎ དེ་ལྟར་རྩོད་པ་དེ་ཞི་བར་བྱས་པ་ལ་གལ་ཏེ་འགའ་ཞིག་སྐྱོ་སྔོགས་བྱེད་ན་། ལྟུང་བྱེད་དུ་འགྱུར་རོ་༎ དེ་བཞིན་དུ་གལ་ཏེ་ཆོས་མ་ཡིན་པའི་ཚུལ་ཤིང་གཅིག་གིས་ལྷག་པར་གྱུར་ན་ཡང་། དེ་ལྟར་ན་། འདི་ལྟ་སྟེ་། ཆོས་མ་ཡིན་པས་རྩོད་པ་དེ་ཞི་བར་བྱས་པ་ཡིན་ནོ་༎ དེ་ལྟར་རྩོད་པ་དེ་ཞི་བར་བྱས་པ་ལ་༄༣༦༨ཨ་༌༎ འགའ་ཞིག་སྐྱོ་སྔོགས་བྱེད་ན་། ཉེས་བྱས་སུ་འགྱུར་རོ་༎ དེ་ལྟར་ན་། གང་ཚུལ་ཤིང་མང་པོ་བླང་བའི་རྩོད་པ་ཞི་བར་བྱེད་པ་ཡིན་ཞིང་། དེ་ལྟར་ན་། འདི་ན་ཁ་ཅིག་གི་རྩོད་པ་རྣམས་འདི་ལྟ་སྟེ་། གང་ཚུལ་ཤིང་མང་པོ་བླང་བའི་རྩོད་པ་ཞི་བར་བྱེད་པས་དུལ་བ་དང་། ཞི་བ་དང་། ཉེ་བར་ཞི་བ་ཡིན་ནོ་༎ དགེ་སློང་དག་། འགྱེད་པའི་རྩོད་པ་ལས་། རྩོད་པ་ཞི་བར་བྱེད་པ་གཉིས་ཀྱིས་དུལ་བར་བྱ་། ཞི་བར་བྱ་། ཉེ་བར་ཞི་བར་བྱ་བ་ནི་། འདི་ལྟ་སྟེ་། མངོན་སུམ་དུ་འདུལ་བར་འོས་པ་དང་། གང་ཚུལ་ཤིང་མང་པོ་བླང་བས་སོ་༎ དགེ་སློང་དག་། གདམས་ངག་མེད་པའི་རྩོད་པ་ལ་རྩོད་པ་ཞི་བར་བྱེད་པའི་ཆོས་གསུམ་གྱིས་དུལ་བར་བྱ་། ཞི་བར་བྱ་། ཉེ་བར་ཞི་བར་བྱའོ་༎ གསུམ་གང་ཞེ་ན་། མངོན་སུམ་དུ་འདུལ་བ་དང་། དྲན་པས་འདུལ་བ་དང་། མ་མྱོས་པས་འདུལ་བའོ་༎ དགེ་སློང་དག་། ཇི་ལྟར་ན་མངོན་སུམ་གྱིས་འདུལ་བ་ནི་། རྩོད་པ་ཞི་བར་བྱེད་པ་ཡིན་། ཇི་ལྟར་ན་། འདི་ན་ཁ་ཅིག་གི་རྩོད་པ་རྣམས་འདི་ལྟ་སྟེ་། མངོན་སུམ་དུ་འདུལ་བའི་རྩོད་པ་ཞི་བར་བྱེད་པས་། དུལ་བ་དང་། ཞི་བ་དང་། ཉེ་བར་ཞི་བ་ཡིན་ཞེ་ན་། སྐམ་ལ་གནས་པ་ནས་བཟུང་ནས་གནས་བརྟན་གྱི་བར་གྱིས་གོང་མ་བཞིན་དུ་སྟེ་། དགེ་སློང་དག་། དེ་ལྟར་མངོན་སུམ་དུ་འདུལ་བ་ནི་། རྩོད་པ་ཞི་བར་བྱེད་པ་ཡིན་ཞིང་། དེ་ལྟར་ན་། འདི་ན་ཁ་ཅིག་གི་རྩོད་པ་རྣམས་འདི་ལྟ་སྟེ་། མངོན་སུམ་དུ་འདུལ་བའི་རྩོད་པ་ཞི་བར་བྱེད་པས་། དུལ་བ་དང་། ཞི་བ་༄༣༦༨བ་དང༏་ཉེ་བར་ཞི་བ་ཡིན་ནོ་༎ དགེ་སློང་དག་། ཇི་ལྟར་ན་། དྲན་པས་འདུལ་བ་ནི་། རྩོད་པ་ཞི་བར་བྱེད་པ་ཡིན་། ཇི་ལྟར་ན་། འདི་ན་ཁ་ཅིག་གི་རྩོད་པ་རྣམས་འདི་ལྟ་སྟེ་། དྲན་པས་འདུལ་བའི་རྩོད་པ་རྣམས་ཞི་བར་བྱེད་པས་དུལ་བ་དང་། ཞི་བ་དང་། ཉེ་བར་ཞི་བ་ཡིན་ཞེ་ན་། དཔེར་ན་། ཚེ་དང་ལྡན་པ་གྱད་བུ་ནོར་ལ་དགེ་སློང་མ་མཛའ་མོས་མི་བདེན་པས་སྐུར་པ་བཏབ་པ་དེ་ལ་དགེ་སློང་རྣམས་གླེང་བར་བྱེད་དེ༏་གཞི་དེས་གླེང་བ་ན་། ངོ་ཚའོ་༎ ཞེས་བྱ་བའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་གྱད་བུ་ནོར་དང་། གཞན་ཡང་དེ་ལྟ་བུ་དང་མཐུན་པ་སུ་ཡང་རུང་པ་ལ་དྲན་པས་འདུལ་བར་འོས་པ་བྱིན་ཅིག་། སྦྱིན་པ་ནི་། འདི་ལྟར་སྦྱིན་པར་བྱ་སྟེ་། གནས་མལ་བཤམས་ལ་གནདའི་བརྡུངས་ནས་དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་ལ་། དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་། གྱད་བུ་ནོར་གྱིས་བླ་གོས་ཕྲག་པ་གཅིག་ལ་གཟར་ཏེ་། རྒན་རིམ་ཇི་ལྟ་བ་བཞིན་དུ་འདུད་པ་བྱས་ལ་། རྒན་པའི་མཐར་ཙོག་ཙོག་པོར་འདུག་ནས་ཐལ་མོ་སྦྱར་ཏེ་། ཚིག་འདི་སྐད་ཅེས་། དགེ་འདུན་བཙུན་པ་རྣམས་གསན་དུ་གསོལ་། བདག་གྱད་བུ་ནོར་ལ་དགེ་སློང་མ་མཛའ་མོས་མི་བདེན་པས་སྐུར་པ་བཏབ་པས་བདག་ལ་དགེ་སློང་རྣམས་གཞི་དེས་གླེང་བར་བགྱིད་དེ་། བདག་ལ་གཞི་དེས་གླེང་བར་བགྱིད་པ་། དགེ་འདུན་ལ་དྲན་པས་འདུལ་བ་གསོལ་ན་། དགེ་འདུན་བཙུན་པ་༄༣༦༩ཨ་༌༎ ཐུགས་བརྩེ་བ་ཅན་ཐུགས་བརྩེ་བ་ཉེ་བར་བཟུང་སྟེ་། བདག་གྱད་བུ་ནོར་ལ་དྲན་པས་འདུལ་བ་སྩལ་དུ་གསོལ་། དེ་སྐད་ལན་གཉིས་ལན་གསུམ་དུ་བརྗོད་པར་བྱའོ་༎ དེ་ནས་དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། གྱད་བུ་ནོར་འདི་ལ་དགེ་སློང་མ་མཛའ་མོས་མི་བདེན་པས་སྐུར་པ་བཏབ་པས་འདི་ལ་། དགེ་སློང་རྣམས་གཞི་དེས་གླེང་བར་བགྱིད་དེ་། འདི་ལ་གཞི་དེས་གླེང་བར་བགྱིད་པ་། དགེ་འདུན་ལས་དྲན་པས་འདུལ་བ་གསོལ་ན་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། འདི་ལྟར་། དགེ་འདུན་གྱིས་གྱད་བུ་ནོར་ལ་དྲན་པས་འདུལ་བ་སྩོལ་བར་མཛད་དོ་༎ འདི་ནི་། གསོལ་བའོ་༎ ལས་བྱ་བ་ནི་། དགེ་འདུན་བཙུན་པ་རྣམས་གསན་དུ་གསོལ་། གྱད་བུ་ནོར་འདི་ལ་དགེ་སློང་མ་མཛའ་མོས་མི་བདེན་པས་སྐུར་པ་བཏབ་པས་། འདི་ལ་དགེ་སློང་རྣམས་གཞི་དེས་གླེང་བར་བགྱིད་དེ་། འདི་ལ་གཞི་དེས་གླེང་བར་བགྱིད་པ་ན་། དགེ་འདུན་ལས་དྲན་པས་འདུལ་བ་གསོལ་ཏེ་། དེའི་སླད་དུ་དགེ་འདུན་གྱིས་གྱད་བུ་ནོར་ལ་དྲན་པས་འདུལ་བ་སྩོལ་བར་མཛད་ན་། ཚེ་དང་ལྡན་པ་གང་དག་། གྱད་བུ་ནོར་ལ་དྲན་པས་འདུལ་བ་སྩོལ་བར་བཟོད་པ་དེ་དག་ནི་། ཅང་མ་གསུངས་ཤིག་། གང་དག་མི་བཟོད་པ་དེ་དག་ནི་། གསུངས་ཤིག་། འདི་ནི་། ལས་བརྗོད་པ་དང་པོ་སྟེ་། དེ་བཞིན་དུ་༄༣༦༩བ་ལས་བརྗོད་པ་གཉིས་པ་དང་། གསུམ་གྱི་བར་དུ་བརྗོད་པར་བྱའོ་༎ དགེ་འདུན་གྱིས་བཟོད་ཅིང་གནང་ནས་། དགེ་འདུན་གྱིས་གྱད་བུ་ནོར་ལ་དྲན་པས་འདུལ་བ་སྩལ་ལགས་ཏེ་། འདི་ལྟར་། ཅང་མི་གསུང་བས་དེ་དེ་བཞིན་དུ་འཛིན་ཏོ་༎ ཆོས་མ་ཡིན་པའི་དྲན་པས་འདུལ་བ་སྦྱིན་པ་གསུམ་དང་། ཆོས་ཀྱི་གསུམ་མོ་༎ ཆོས་མ་ཡིན་པའི་དྲན་པས་འདུལ་བ་སྦྱིན་པ་གསུམ་གང་ཞེ་ན་། འདི་ལྟ་སྟེ་། དགེ་སློང་ཕས་ཕམ་པའི་ལྟུང་བ་བྱུང་བ་དེ་ལ་། དགེ་སློང་རྣམས་གཞི་དེས་གླེང་བར་བྱེད་ཅིང་། དེ་ལ་གཞི་དེས་གླེང་བར་བྱེད་ན་། དགེ་འདུན་ལས་དྲན་པས་འདུལ་བ་གསོལ་ཏེ་། དེ་ལ་དགེ་འདུན་གྱིས་དྲན་པས་འདུལ་བ་སྦྱིན་པ་ནི་། ཆོས་མ་ཡིན་པའི་དྲན་པས་འདུལ་བ་སྦྱིན་པ་ཡིན་ཏེ་། དེ་ཅིའི་ཕྱིར་ཞེ་ན་། དེ་ནི་། བསྙིལ་བར་འོས་པའི་ཕྱིར་རོ་༎ འདི་ལྟ་སྟེ་། དགེ་སློང་དགེ་འདུན་ལྷག་མ་དང་། ལྟུང་བྱེད་དང་། སོ་སོར་བཤགས་པ་དང་། ཉེས་བྱེས་ཀྱི་ལྟུང་བ་བྱུང་བ་དེ་ལ་། དགེ་སློང་རྣམས་གཞི་དེས་གླེང་བར་བྱེད་ཅིང་། དེ་ལ་གཞི་དེས་གླེང་བར་བྱེད་པ་ན་། དགེ་འདུན་ལས་དྲན་པས་འདུལ་བ་གསོལ་ཏེ་། དགེ་འདུན་གྱིས་དེ་ལ་དྲན་པས་འདུལ་བ་སྦྱིན་པ་ནི་། ཆོས་མ་ཡིན་པའི་དྲན་པས་འདུལ་བ་སྦྱིན་པ་ཡིན་ཏེ་། དེ་ཅིའི་ཕྱིར་ཞེ་ན་། དེ་ནི་། བཤགས་པར་འོས་པའི་ཕྱིར་རོ་༎ འདི་ལྟ་སྟེ་། དགེ་སློང་བྱེ་མ་སྐྱེས་། སྨྱོས་། སེམས་འཁྲུགས་། ཚོར་བས་ཉེན་ཏེ་སྒྲེན་མོར་བྱུང་ནས་། དགེ་སྦྱོང་གི་ཚུལ་མ་ཡིན་པ་། རྗེས་སུ་མཐུན་པ་མ་ཡིན་པ་མང་དུ་སྤྱད་སྨྲས་། བརྩལ་ནས་༄༣༧༠ཨ་༌༎ ཁ་ཆུ་ཟགས་༎ མིག་བགྲད་བཞིན་གྱུར་ཏེ་གཉིད་ཀྱིས་མ་ལོག་པར་གཉིད་ཀྱིས་ལོག་གོ་། སྙམ་དུ་ཤེས་། ཕ་རོལ་གྱིས་མ་སྨྲས་པར་སྨྲས་སོ་༎ སྙམ་དུ་ཤེས་སོ་༎ དུས་གཞན་ཞིག་ན་། དེས་རང་གི་སེམས་སླར་སོར་ཆུད་པ་དང་། དེ་ལ་གཞི་དེས་དགེ་སློང་རྣམས་གླེང་བར་བྱེད་ཅིང་དེ་ལ་གཞི་དེས་གླེང་བར་བྱེད་པ་ན་། དགེ་འདུན་ལས་དྲན་པས་འདུལ་བ་གསོལ་ཏེ་། དགེ་འདུན་གྱིས་དེ་ལ་དྲན་པས་འདུལ་བ་སྦྱིན་པ་ནི་། ཆོས་མ་ཡིན་པའི་དྲན་པས་འདུལ་བ་སྦྱིན་པ་སྟེ་། དེ་ཅིའི་ཕྱིར་ཞེ་ན་། དེ་ནི་། མ་མྱོས་པས་འདུལ་བར་འོས་པའི་ཕྱིར་རོ་༎ འདི་ལྟ་སྟེ་། དགེ་སློང་གཞི་ལྡན་དགེ་འདུན་གྱིས་ནང་དུ་ལྟུང་བ་ཉིད་ཤེས་པ་ལས་བརྗེད་ནས་ཕྱིས་དྲན་ཏེ་ཤེས་པ་ལས་ཡང་བརྗེད་པ་དང་། དགེ་འདུན་གྱིས་དེ་ལ་དྲན་པས་འདུལ་བ་སྦྱིན་པ་ནི་། ཆོས་མ་ཡིན་པའི་དྲན་པས་འདུལ་བ་སྦྱིན་པ་ཡིན་ཏེ་། དེ་ཅིའི་ཕྱིར་ཞེ་ན་། དེ་ནི་། དེའི་ངོ་བོ་ཉིད་ཚོལ་དུ་གཞུག་པར་འོས་པའི་ཕྱིར་ཏེ་། འདི་དག་ནི་། ཆོས་མ་ཡིན་པའི་དྲན་པས་འདུལ་བ་སྦྱིན་པ་གསུམ་ཡིན་ནོ་༎ ཆོས་ཀྱི་དྲན་པས་འདུལ་བ་སྦྱིན་པ་གསུམ་གང་ཞེ་ན་། འདི་ལྟ་སྟེ་། གྱད་བུ་ནོར་ལ་དགེ་སློང་མ་མཛའ་མོས་མི་བདེན་པས་སྐུར་བ་བཏབ་པ་དེ་ལ་། དགེ་སློང་རྣམས་གཞི་དེས་གླེང་བར་བྱེད་ཅིང་། དེ་ལ་གཞི་དེས་གླེང་བར་བྱེད་པ་ན་། དགེ་འདུན་ལ་དྲན་པས་འདུལ་བ་གསོལ་ཏེ་། དགེ་འདུན་གྱིས་དེ་ལ་དྲན་པས་འདུལ་བ་སྦྱིན་པ་ནི་། ཆོས་ཀྱི་དྲན་༄༣༧༠བ་པས་འདུལ་བ་སྦྱིན་པ་ཡིན་ནོ་༎ འདི་ལྟ་སྟེ་། དགེ་སློང་ཞིག་ལ་ལྟུང་བ་གཞན་ཁོ་ན་ཞིག་བྱུང་བར་གྱུར་བ་དེ་ལ་། དགེ་སློང་རྣམས་ཀྱིས་གཞི་གཞན་གྱིས་གླེང་བར་བྱེད་ཅིང་། དེ་ལ་གཞི་དེས་གླེང་བར་བྱེད་པ་ན་། དགེ་འདུན་ལས་དྲན་པས་འདུལ་བ་གསོལ་ཏེ་། དགེ་འདུན་གྱིས་དེ་ལ་དྲན་པས་འདུལ་བ་སྦྱིན་པ་ནི་། ཆོས་ཀྱི་དྲན་པས་འདུལ་བ་སྦྱིན་པ་ཡིན་ནོ་༎ འདི་ལྟ་སྟེ་། དགེ་སློང་ཞིག་ལྟུང་བ་བྱུང་བར་གྱུར་ལ་། དེས་དེ་དགེ་སློང་གི་མདུན་དུ་བཤགས་པའམ་། བྱིན་གྱིས་བརླབས་པར་གྱུར་བ་དེ་ལ་། དགེ་སློང་རྣམས་གཞི་དེས་གླེང་བར་བྱེད་ཅིང་། དེ་ལ་གཞི་དེས་གླེང་བར་བྱེད་པ་ན་། དགེ་འདུན་ལས་དྲན་པས་འདུལ་བ་གསོལ་ཏེ་། དགེ་འདུན་གྱིས་དེ་ལ་དྲན་པས་འདུལ་བ་སྦྱིན་པ་ནི་། ཆོས་ཀྱི་དྲན་པས་འདུལ་བ་སྦྱིན་པ་ཡིན་ཏེ་། གསུམ་པོ་འདི་དག་ནི་། ཆོས་ཀྱི་དྲན་པས་འདུལ་བ་སྦྱིན་པ་ཡིན་ནོ་༎ དགེ་སློང་དག་། དེ་ལྟར་ན་། དྲན་པས་འདུལ་བར་འོས་པ་ནི་། རྩོད་པ་ཞི་བར་བྱེད་པ་ཡིན་ཞིང་། དེ་ལྟར་ན་། འདི་ན་ཁ་ཅིག་གི་རྩོད་པ་རྣམས་འདི་ལྟ་སྟེ་། དྲན་པས་འདུལ་བར་འོས་པའི་རྩོད་པ་ཞི་བར་བྱེད་པས་དུལ་བ་དང་། ཞི་བ་དང་། ཉེ་བར་ཞི་བ་ཡིན་ནོ་༎ དགེ་སློང་དག་། ཇི་ལྟར་ན་། མ་མྱོས་པས་འདུལ་བར་འོས་པའི་རྩོད་པ་ཞི་བར་བྱེད་པ་ཡིན་། ཇི་ལྟར་ན་འདི་ན་ཁ་ཅིག་གི་རྩོད་པ་རྣམས་འདི་ལྟ་སྟེ་། མ་མྱོས་པས་འདུལ་བར་འོས་པའི་རྩོད་པ་ཞི་བར་བྱེད་པས་དུལ་བ་དང་། ཞི་བ་དང་། ཉེ་བར་ཞི་བ་ཡིན་ཞེ་ན་། འདི་ལྟ་སྟེ་། དགེ་སློང་བྱེ་མ་སྐྱེས་༄༣༧༡ཨ་༌༎ སྨྱོས་། སེམས་འཁྲུགས་། ཚོར་བས་ཉེན་ནས་སྒྲེན་མོར་བྱུང་སྟེ་། དགེ་སྦྱོང་གི་ཚུལ་མ་ཡིན་པ་། རྗེས་སུ་མཐུན་པ་མ་ཡིན་པ་མང་དུ་སྤྱད་སྨྲས་། བརྩལ་ནས་ཁ་ཆུ་ཟགས་མིག་གྱུར་། བཞིན་གྱུར་ཏེ་། གཉིད་ཀྱིས་མ་ལོག་པར་གཉིད་ཀྱིས་ལོག་གོ་། སྙམ་དུ་ཤེས་། ཕ་རོལ་གྱིས་མ་སྨྲས་པར་སྨྲས་སོ་༎ སྙམ་དུ་ཤེས་སོ་༎ དུས་གཞན་ཞིག་ན་དེས་རང་གི་སེམས་སོར་ཆུད་པ་དང་། དེ་ལ་དགེ་སློང་རྣམས་གཞི་དེས་གླེང་བར་བྱེད་དེ་། དེ་ལ་གཞི་དེས་གླེང་བར་བྱེད་པ་ན་། དགེ་འདུན་ལ་མ་མྱོས་པས་འདུལ་བ་གསོལ་བའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱེད་ཀྱིས་དགེ་སློང་བྱེ་མ་སྐྱེས་དང་། གཞན་ཡང་དེ་ལྟ་བུ་དང་མཐུན་པ་སུ་ཡང་རུང་བ་ལ་མ་མྱོས་པས་འདུལ་བ་བྱིན་ཅིག་། སྦྱིན་པ་ནི་། འདི་ལྟར་བྱ་སྟེ་། གནས་མལ་བཤམས་ལ་གནདའི་བརྡུངས་ཏེ་། དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་ལ་། དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་། དགེ་སློང་བྱེ་མ་སྐྱེས་ཀྱིས་བླ་གྲོས་ཕྲག་པ་གཅིག་ཏུ་གཟར་ཏེ་། རྒན་པ་ཇི་ལྟ་བ་བཞིན་དུ་འདུད་པ་བྱས་ལ་། རྒན་པའི་མཐར་ཙོག་ཙོག་པོར་འདུག་སྟེ་ཐལ་མོ་སྦྱར་ལ་ཚིག་འདི་སྐད་ཅེས་། དགེ་འདུན་བཙུན་པ་རྣམས་གསན་དུ་གསོལ་། བདག་དགེ་སློང་བྱེ་མ་སྐྱེས་མྱོས་། སེམས་འཁྲུགས་། ཚོར་བས་ཉེན་ནས་སྒྲེན་མོར་བྱུང་སྟེ་། ༄༣༧༡བ་དགེ་སྦྱོང་གི་ཚུལ་མ་ཡིན་པ་། རྗེས་སུ་མཐུན་པ་མ་ཡིན་པ་མང་དུ་སྤྱད་སྨྲས་། བརྩལ་ནས་ཁ་ཆུ་ཟགས་། མིག་གྱུར་། བཞིན་གྱུར་ཏེ་། གཉིད་ཀྱིས་མ་ལོག་པར་གཉིད་ཀྱིས་ལོག་གོ་། སྙམ་དུ་འཚལ་། ཕ་རོལ་གྱིས་མ་སྨྲས་པར་སྨྲས་སོ་༎ སྙམ་དུ་འཚལ་བ་ལས་། དུས་གཞན་ཞིག་ན་བདག་སེམས་སོར་ཆུད་པ་དང་། བདག་ལ་དགེ་སློང་རྣམས་གཞི་དེས་གླེང་བར་བགྱིད་ཅིང་། བདག་ལ་གཞི་དེས་གླེང་བར་བགྱིད་པ་། དགེ་འདུན་ལ་མ་མྱོས་པས་འདུལ་བ་གསོལ་ན་། དགེ་འདུན་བཙུན་པ་རྣམས་ཐུགས་བརྩེ་བ་ཅན་ཐུགས་བརྩེ་བ་ཉེ་བར་བཟུང་སྟེ་། བདག་དགེ་སློང་བྱེ་མ་སྐྱེས་ལ་མ་མྱོས་པས་འདུལ་བ་སྩལ་དུ་གསོལ་། དེ་སྐད་ལན་གཉིས་ལན་གསུམ་དུ་བརྗོད་པར་བྱའོ་༎ དེ་ནས་དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། དགེ་སློང་བྱེ་མ་སྐྱེས་འདི་སྨྱོས་། སེམས་འཁྲུགས་། ཚོར་བས་ཉེན་ནས་སྒྲེན་མོར་བྱུང་སྟེ་། དགེ་སྦྱོང་གི་ཚུལ་མ་ལགས་པ་། རྗེས་སུ་མཐུན་པ་མ་ལགས་པ་། མང་དུ་སྤྱད་སྨྲས་། བརྩལ་ནས་ཁ་ཆུ་ཟགས་། མིག་གྱུར་། བཞིན་གྱུར་ཏེ་། གཉིད་ཀྱིས་མ་ལོག་པར་གཉིད་ཀྱིས་ལོག་གོ་། སྙམ་དུ་འཚལ་། ཕ་རོལ་གྱིས་མ་སྨྲས་པར་སྨྲས་སོ་༎ སྙམ་དུ་འཚལ་བ་ལས་། དུས་གཞན་ཞིག་ན་འདིས་རང་གི་སེམས་སོར་ཆུད་པ་དང་། འདི་ལ་དགེ་སློང་རྣམས་གཞི་དེས་གླེང་བར་བགྱིད་ཅིང་། འདི་ལ་གཞི་དེས་གླེང་བར་བགྱིད་པ་། དགེ་འདུན་ལ་མ་མྱོས་པས་འདུལ་བ་གསོལ་ན་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་༄༣༧༢ཨ་༌༎ ན་། དགེ་འདུན་གྱིས་གནང་བར་མཛོད་ཅིག་དང་། དེའི་སླད་དུ་དགེ་འདུན་གྱིས་དགེ་སློང་བྱེ་མ་སྐྱེས་ལ་མ་མྱོས་པས་འདུལ་བ་སྩོལ་བར་མཛད་དོ་༎ འདི་ནི་། གསོལ་བའོ་། ལས་བྱ་བ་ནི་། དགེ་འདུན་བཙུན་པ་རྣམས་གསན་དུ་གསོལ་། དགེ་སློང་བྱེ་མ་སྐྱེས་འདི་མྱོས་། སེམས་འཁྲུགས་། ཚོར་བས་ཉེན་ནས་སྒྲེན་མོར་བྱུང་སྟེ་། དགེ་སྦྱོང་གི་ཚུལ་མ་ལགས་པ་། རྗེས་སུ་མཐུན་པ་མ་ལགས་པ་མང་དུ་སྤྱད་སྨྲས་། བརྩལ་ནས་ཁ་ཆུ་ཟགས་། མིག་གྱུར་བཞིན་གྱུར་ཏེ་། གཉིད་ཀྱིས་མ་ལོག་པར་གཉིད་ཀྱིས་ལོག་གོ་། སྙམ་དུ་འཚལ་། ཕ་རོལ་གྱིས་མ་སྨྲས་པར་སྨྲས་སོ་༎ སྙམ་དུ་འཚལ་བ་ལས་དུས་གཞན་ཞིག་ན་འདིས་རང་གི་སེམས་སོར་ཆུད་པ་དང་། འདི་ལ་དགེ་སློང་རྣམས་གཞི་དེས་གླེང་བར་བགྱིད་ཅིང་། འདི་ལ་གཞི་དེས་གླེང་བར་བགྱིད་པ་། དགེ་འདུན་ལ་མ་མྱོས་པས་འདུལ་བ་གསོལ་ཏེ་། དེའི་སླད་དུ་དགེ་འདུན་གྱིས་། དགེ་སློང་བྱེ་མ་སྐྱེས་ལ་མ་མྱོས་པས་འདུལ་བ་སྩོལ་བར་མཛད་ན་། ཚེ་དང་ལྡན་པ་གང་དག་། དགེ་སློང་བྱེ་མ་སྐྱེས་ལ་མ་མྱོས་པས་འདུལ་བ་སྩོལ་བར་མཛད་པར་བཟོད་པ་དེ་དག་ནི་། ཅང་མ་གསུངས་ཤིག་། གང་དག་མི་བཟོད་པ་དེ་དག་ནི་། གསུངས་ཤིག་། འདི་ནི་། ལས་བརྗོད་པ་དང་པོ་སྟེ་། དེ་བཞིན་དུ་ལས་བརྗོད་པ་གཉིས་པ་དང་གསུམ་གྱི་བར་དུ་བརྗོད་པར་བྱའོ་༎ དགེ་འདུན་གྱིས་བཟོད་ཅིང་གནང་ནས་། དགེ་འདུན་གྱིས་དགེ་སློང་བྱེ་མ་སྐྱེས་ལ་མ་མྱོས་པས་འདུལ་བ་སྩལ་ལགས་ཏེ་། འདི་༄༣༧༢བ་ལྟར་། ཅང་མི་གསུང་བས་དེ་དེ་བཞིན་དུ་འཛིན་ཏོ་༎ ཆོས་མ་ཡིན་པའི་མ་མྱོས་པས་འདུལ་བར་འོས་པ་སྦྱིན་པ་གཅིག་དང་། ཆོས་ཀྱི་གཅིག་གོ་། ཆོས་མ་ཡིན་པའི་གཅིག་གང་ཞེ་ན་། འདི་ལྟ་སྟེ་། དགེ་སློང་མ་སྨྱོས་པར་བདག་ནི་། སྨྱོས་སོ་༎ སེམས་མ་འཁྲུགས་པར་སེམས་འཁྲུགས་སོ་༎ སྙམ་དུ་ཤེས་པ་དང་། དགེ་འདུན་གྱིས་དེ་ལ་མ་མྱོས་པས་འདུལ་བར་འོས་པ་སྦྱིན་པ་ནི་། ཆོས་མ་ཡིན་པའི་མ་མྱོས་པས་འདུལ་བར་འོས་པ་སྦྱིན་པ་ཡིན་ཏེ་། འདི་ནི་། ཆོས་མ་ཡིན་པའི་གཅིག་ཡིན་ནོ་༎ ཆོས་ཀྱི་གཅིག་གང་ཞེ་ན་། འདི་ལྟ་སྟེ་། དགེ་སློང་བྱེ་མ་སྐྱེས་མྱོས་། སེམས་འཁྲུགས་། ཚོར་བས་ཉེན་ནས་སྒྲེན་མོར་བྱུང་སྟེ་། དགེ་སྦྱོང་གི་ཚུལ་མ་ཡིན་པ་། རྗེས་སུ་མཐུན་པ་མ་ཡིན་པ་མང་དུ་སྤྱད་སྨྲས་པ་། བརྩལ་ནས་ཁ་ཆུ་ཟགས་། མིག་གྱུར་། བཞིན་གྱུར་ཏེ་། དེ་གཉིད་ཀྱིས་མ་ལོག་པར་གཉིད་ཀྱིས་ལོག་གོ་། སྙམ་དུ་ཤེས་། ཕ་རོལ་གྱིས་མ་སྨྲས་པར་སྨྲས་སོ་༎ སྙམ་དུ་ཤེས་པ་ལས་། དུས་གཞན་ཞིག་ན་དེས་རང་གི་སེམས་སོར་ཆུད་པ་དང་། དེ་ལ་དགེ་སློང་རྣམས་གཞི་དེས་གླེང་བར་བྱེད་ཅིང་། དེ་ལ་གཞི་དེས་གླེང་བར་བྱེད་པ་ན་། དགེ་འདུན་ལ་མ་མྱོས་པས་འདུལ་བར་འོས་པ་གསོལ་ཏེ་། དགེ་འདུན་གྱིས་དེ་ལ་མ་མྱོས་པས་འདུལ་བར་འོས་པ་སྦྱིན་པ་ནི་། ཆོས་ཀྱི་མ་མྱོས་པས་འདུལ་བར་འོས་པ་སྦྱིན་པ་སྟེ་། འདི་ནི་། ཆོས་ཀྱི་གཅིག་ཡིན་ནོ་༎ དགེ་སློང་དག་། དེ་ལྟར་ན་། མ་མྱོས་པས་འདུལ་བར་འོས་པ་ནི་། རྩོད་པ་ཞི་བར་བྱེད་པ་ཡིན་ཞིང་། དེ་ལྟར་ན་། ༄༣༧༣ཨ་༌༎ འདི་ན་ཁ་ཅིག་གི་རྩོད་པ་རྣམས་དུལ་བ་དང་། ཞི་བ་དང་། ཉེ་བར་ཞི་བ་ཡིན་ནོ་༎ དགེ་སློང་དག་། གདམས་ངག་མེད་པའི་རྩོད་པ་ལ་། རྩོད་པ་ཞི་བར་བྱ་བའི་ཆོས་འདི་གསུམ་གྱིས་དུལ་བར་བྱ་། ཞི་བར་བྱ་། ཉེ་བར་ཞི་བར་བྱ་བ་ནི་། འདི་ལྟ་སྟེ་། མངོན་སུམ་དུ་འདུལ་བར་འོས་པ་དང་། དྲན་པས་འདུལ་བར་འོས་པ་དང་། མ་མྱོས་པས་འདུལ་བར་འོས་པས་སོ་༎ དགེ་སློང་དག་། ལྟུང་བའི་རྩོད་པ་ལ་། རྩོད་པ་ཞི་བར་བྱེད་པའི་ཆོས་བཞིས་དུལ་བར་བྱ་། ཞི་བར་བྱ་། ཉེ་བར་ཞི་བར་བྱའོ་༎ བཞི་གང་ཞེ་ན་། ཁས་བླང་པར་འོས་པ་དང་། མངོན་སུམ་དུ་འདུལ་བར་འོས་པ་དང་། དེའི་ངོ་བོ་ཉིད་ཚོལ་དུ་གཞུག་པར་འོས་པ་དང་། རྫ་བཀྲམ་པ་ལྟ་བུར་འོས་པས་སོ་༎ དགེ་སློང་དག་། ཇི་ལྟར་ན་། ཁས་བླང་བར་འོས་པ་ནི་། རྩོད་པ་ཞི་བར་བྱེད་པ་ཡིན་། ཇི་ལྟར་ན་། འདི་ན་ཁ་ཅིག་གིས་རྩོད་པ་རྣམས་འདི་ལྟ་སྟེ་། ཁས་བླང་པར་འོས་པའི་རྩོད་པ་ཞི་བར་བྱེད་པས་དུལ་བ་དང་། ཞི་བ་དང་། ཉེ་བར་ཞི་བ་ཡིན་ཞེ་ན་། འདི་ལྟ་སྟེ་། དགེ་སློང་ལྟུང་བ་བྱུང་བར་གྱུར་པ་དེ་ལ་གཞི་དེས་གླེང་ཡང་རུང་མ་གླེང་ཡང་རུང་། དྲན་པར་བྱས་ཀྱང་རུང་། དྲན་པར་མ་བྱས་ཀྱང་རུང་། དགེ་སློང་ཞིག་གི་མདུན་དུ་འདུག་ནས་འདི་སྐད་ཅེས་། ཚེ་དང་ལྡན་པ་དགོངས་སུ་གསོལ་། བདག་མིང་འདི་ཞེས་བགྱི་བ་ལ་ལྟུང་བ་འདི་ལྟ་བུ་ཞིག་བྱུང་བ་དེ་། བདག་གིས་ཚེ་དང་ལྡན་པའི་མདུན་དུ་མཐོལ་ཞིང་བཤགས་པར་བགྱིའོ་༎ བདག་༄༣༧༣བ་གིས་མཐོལ་ཞིང་བཤགས་ན་བདེ་བ་ལ་རེག་པར་གནས་པར་འགྱུར་གྱི་། མ་མཐོལ་མ་བཤགས་ན་ནི་མ་ལགས་སོ་༎ དེས་ལྟུང་བ་མཐོང་ངམ་ཞེས་བརྗོད་པར་བྱའོ་༎ དེས་ཀྱང་ལྟུང་བ་མཐོང་ངོ་༎ ཞེས་བརྗོད་པར་བྱའོ་༎ སྔ་མ་ཤོས་ཀྱིས་ཕྱིས་སྡོམ་པར་བྱེད་དམ་ཞེས་བརྗོད་པར་བྱའོ་༎ ཕྱི་མ་ཤོས་ཀྱིས་བགྱིད་དོ་༎ ཞེས་བརྗོད་པར་བྱ་སྟེ་། འདི་ནི་། ཁས་བླང་བའོ་༎ ཆོས་མ་ཡིན་པའི་ཁས་བླང་བ་སྦྱིན་པ་བཅུ་དང་། ཆོས་ཀྱི་བཅུའོ་༎ ཆོས་མ་ཡིན་པའི་ཁས་བླང་པ་སྦྱིན་པ་བཅུ་གང་ཞེ་ན་། འདི་ལྟ་སྟེ་། དགེ་སློང་ཕས་ཕམ་པའི་ལྟུང་བ་བྱུང་བ་ལ་། བདག་ལ་མ་བྱུང་ངོ་༎ སྙམ་དུ་ཤེས་པ་དེ་ལ་། དགེ་འདུན་གྱིས་ཁས་ལེན་དུ་འཇུག་པ་ནི་། ཆོས་མ་ཡིན་པའི་ཁས་ལེན་བ་སྦྱིན་པ་ཡིན་ནོ་༎ དགེ་འདུན་ལྷག་མ་དང་། ལྟུང་བྱེད་དང་། སོ་སོར་བཤགས་པ་དང་། ཉེས་བྱས་ཀྱི་ལྟུང་བ་བྱུང་བ་ལ་། བདག་ལ་མ་བྱུང་ངོ་༎ སྙམ་དུ་ཤེས་པ་དེ་ལ་། དགེ་འདུན་གྱིས་ཁས་ལེན་དུ་འཇུག་པ་ནི་། ཆོས་མ་ཡིན་པའི་ཁས་ལེན་དུ་སྦྱིན་པ་ཡིན་ནོ་༎ འདི་ལྟ་སྟེ་། དགེ་སློང་ཕས་ཕམ་པའི་ལྟུང་བ་མ་བྱུང་བ་ལ་། བདག་ལ་མ་བྱུང་ངོ་༎ སྙམ་དུ་ཤེས་པ་དེ་ལ་། དགེ་འདུན་གྱིས་ཁས་ལེན་དུ་འཇུག་པ་ནི་། ཆོས་མ་ཡིན་པའི་ཁས་ལེན་པ་སྦྱིན་པ་ཡིན་ནོ་༎ དགེ་འདུན་ལྷག་མ་དང་། ལྟུང་བྱེད་དང་། སོ་སོར་བཤགས་པ་དང་། ཉེས་བྱས་ཀྱི་ལྟུང་བ་མ་བྱུང་བ་མ་། བདག་ལ་བྱུང་ངོ་༎ སྙམ་དུ་ཤེས་པ་དེ་ལ་། དགེ་འདུན་གྱིས་ཁས་ལེན་དུ་འཇུག་པ་ནི་། ཆོས་མ་ཡིན་པའི་ཁས་ལེན་པ་༄༣༧༤ཨ་༌༎ སྦྱིན་པ་སྟེ་། འདི་དག་ནི་། ཆོས་མ་ཡིན་པའི་ཁས་ལེན་པ་སྦྱིན་པ་བཅུ་ཡིན་ནོ་༎ ཆོས་ཀྱི་ཁས་ལེན་པ་སྦྱིན་པ་བཅུ་གང་ཞེ་ན་། འདི་ལྟ་སྟེ་། དགེ་སློང་ཕས་ཕམ་པའི་ལྟུང་བ་བྱུང་བ་ལ་། བདག་ལ་བྱུང་ངོ་༎ སྙམ་དུ་ཤེས་པ་དེ་ལ་། དགེ་འདུན་གྱི་ཁས་ལེན་དུ་འཇུག་པ་ནི་། ཆོས་ཀྱི་ཁས་ལེན་པ་སྦྱིན་པ་ཡིན་ནོ་༎ དགེ་འདུན་ལྷག་མ་དང་། ལྟུང་བྱེད་དང་། སོ་སོར་བཤགས་པ་དང་། ཉེས་བྱས་ཀྱི་ལྟུང་བ་བྱུང་བ་ལ་། བདག་ལ་བྱུང་ངོ་༎ སྙམ་དུ་ཤེས་པ་དེ་ལ་། དགེ་འདུན་གྱིས་ཁས་ལེན་དུ་འཇུག་པ་ནི་། ཆོས་ཀྱི་ཁས་ལེན་པ་སྦྱིན་པ་ཡིན་ནོ་༎ འདི་ལྟ་སྟེ་། དགེ་སློང་ཕས་ཕམ་པའི་ལྟུང་བ་མ་བྱུང་བ་ལ་། བདག་ལ་མ་བྱུང་ངོ་༎ སྙམ་དུ་ཤེས་པ་དེ་ལ་། དགེ་འདུན་གྱིས་ཁས་ལེན་དུ་འཇུག་པ་ནི་། ཆོས་ཀྱི་ཁས་ལེན་པ་སྦྱིན་པ་ཡིན་ནོ་༎ དགེ་འདུན་ལྷག་མ་དང་། ལྟུང་བྱེད་དང་། སོ་སོར་བཤགས་པ་དང་། ཉེས་བྱས་ཀྱི་ལྟུང་བ་མ་བྱུང་བ་ལ་། བདག་ལ་མ་བྱུང་ངོ་༎ སྙམ་དུ་ཤེས་པ་དེ་ལ་། དགེ་འདུན་གྱིས་ཁས་ལེན་དུ་འཇུག་པ་ནི་། ཆོས་ཀྱི་ཁས་ལེན་པ་སྦྱིན་པ་སྟེ་། འདི་དག་ནི་། ཆོས་ཀྱི་ཁས་ལེན་པའི་སྦྱིན་པ་བཅུ་ཡིན་ནོ་༎ དགེ་སློང་དག་། དེ་ལྟར་ན་། ཁས་བླང་བར་འོས་པ་ནི་། རྩོད་པ་ཞི་བར་བྱེད་པ་ཡིན་ཞིང་། དེ་ལྟར་ན་། འདི་ན་ཁ་ཅིག་རྩོད་པ་རྣམས་འདི་ལྟ་སྟེ་། ཁས་བླང་བར་འོས་པའི་རྩོད་པ་ཞི་བར་བྱེད་པས་དུལ་བ་དང་། ཞི་བ་དང་། ཉེ་བར་ཞི་བ་ཡིན་ནོ་༎ སངས་རྒྱས་བཅོམ་ལྡན་འདས་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་༄༣༧༤བ་དགའ་ར་བ་ན་བཞུགས་སོ་༎ དེའི་ཚེ་ཚེ་དང་ལྡན་པ་རི་དབ༹གས་འཛིན་གྱི་བུ་ནག་པོ་ཡངས་པ་ཅན་གྱི་སྤྲེའུ་རྫིང་གི་འགྲམ་ན་ཁང་པ་བརྩེགས་པའི་གནས་ན་འདུག་གོ་། དེ་ལ་བརྟེན་ནས་ཡངས་པ་ཅན་གྱི་ལི་ཙ་བྱི་རྣམས་། སངས་རྒྱས་དང་ཆོས་དང་དགེ་འདུན་ལ་ལྷག་པར་བྱ་བ་བྱེད་པ་དང་། ཡངས་པ་ཅན་གྱི་དགེ་སློང་རྣམས་ཀྱིས་བསམ་པ་། ཚེ་དང་ལྡན་པ་རི་དབ༹གས་འཛིན་གྱི་བུ་ནག་པོ་འདི་། གཞན་ཉིད་དུ་བཙས་ལ་། གཞན་དུ་ཆེན་པོར་གྱུར་པ་སྟེ་། མཉན་ཡོད་དུ་སྐྱེས་པ་དེ་ལ་། ཡངས་པ་ཅན་གྱི་ལི་ཙ་བྱི་རྣམས་ལྷག་པར་བྱེད་ཀྱི་། དེ་ལ་གནས་ནས་དབྱུང་བའི་ལས་བྱ་སྟེ་། དེས་ན་། དེ་ལ་ཡངས་པ་ཅན་གྱི་ལི་ཙ་བྱི་རྣམས་མ་དད་པ་སྐྱེ་བར་འགྱུར་རོ་༎ སྙམ་དུ་བསམ་ནས་དེ་ལ་གླགས་ཚོལ་བར་གྱུར་ཏོ་༎ ཇི་ཙམ་ན་ཁྱིམ་བདག་ཅིག་གིས་སངས་རྒྱས་ལ་སོགས་པ་དགེ་སློང་གི་དགེ་འདུན་བསྲོ་གང་གི་ཁྲུས་པ་སྤྱན་དྲངས་པ་དང་། དགེ་སློང་རྣམས་ཀྱིས་གཟར་ཐག་ལ་ཆོས་གོས་རྣམས་བཀལ་ཏེ་ཁྲུས་བྱ་བར་བརྩམས་སོ་༎ ཚེ་དང་ལྡན་པ་རི་དབ༹གས་འཛིན་གྱི་བུ་ནག་པོས་ཀྱང་། ཤེས་བཞིན་གྱིས་མཐའ་གཅིག་ཏུ་ཆོས་གོས་བཞག་ནས་ཁྲུས་བྱ་བར་བརྩམས་སོ་༎ དགེ་སློང་གཞན་ཞིག་གིས་ཀྱང་ཕྱོགས་དེ་ཉིད་དུ་ཆོས་གོས་བཞག་གོ་། དེ་ནས་ཚེ་དང་ལྡན་པ་རི་དབ༹གས་འཛིན་གྱི་བུ་ནག་པོས་ཁྲུས་བྱས་ནས་འདི་ཉིད་བདག་གིས་ཆོས་གོས་ཡིན་ནོ་༎ སྙམ་ནས་དགེ་སློང་དེའི་ཆོས་གོས་བགོས་ཏེ་སོང་ངོ་༎ ཇི་ཙམ་ན་དགེ་སློང་དེ་ལངས་ན་། རང་གི་ཆོས་གོས་དེ་མི་སྣང་ནས་། དེས་དགེ་སློང་རྣམས་ལ་དྲིས་པ་། ཚེ་དང་ལྡན་པ་དག་། ཁོ་བོའི་ཆོས་༄༣༧༥ཨ་༌༎ གོས་སུས་བརྐུས་། ཇི་ཙམ་ན་། ཕྱོགས་དེ་ན་ཚེ་དང་ལྡན་པ་རི་དབ༹གས་འཛིན་གྱི་བུ་ནག་པོའི་ལྷན་ཅིག་གནས་པ་འདུག་བ་དེས་ཐོས་ནས་། དེས་སྨྲས་པ་། ཚེ་དང་ལྡན་པ་། མཁན་པོས་ཕྱོགས་འདིར་ཆོས་གོས་བཞག་ན་། དེས་ནོར་ཏེ་ཁྱེར་བར་མ་གྱུར་གྲང་། རེ་ཞིག་ཁོ་བོས་སོང་ལ་མཁན་པོ་ལ་དྲིའོ་༎ ཞེས་དེ་མཁན་པོའི་དྲུང་དུ་སོང་སྟེ་སྨྲས་པ་། མཁན་པོ་། ཁྱོད་ཀྱིས་སུ་ཞིག་གི་ཆོས་གོས་བླངས་། དེས་སྨྲས་པ་། བུ་། ཁོ་བོའིའོ་༎ མཁན་པོ་། དགེ་སློང་ཆེ་གེ་མོ་ཞིག་གི་ཆོས་གོས་ཕྱོགས་དེ་ཉིད་དུ་བཞག་པ་དེ་ཁོ་ན་མཆིས་ལགས་སོ་༎ བུ་གལ་ཏེ་དེ་ལྟ་ན་། ཆོས་གོས་དེ་དག་ཁྱེར་ཏེ་ཤོག་ཅིག་བལྟའོ་༎ དེས་དེ་ཁྱེར་ཏེ་འོངས་ནས་མཁན་པོ་། ཆོས་གོས་འདི་ངོ་མཁྱེན་པར་མཛོད་ཅིག་། དེས་ངོ་ཤེས་ནས་བུ་། ངས་ནོར་བར་ཁྱེར་ཏེ་འོངས་ཀྱི་། དགེ་སློང་དེའི་འདི་དག་ཡིན་གྱི་། སྐྱོལ་ཅིག་། དེས་ཁྱེར་ཏེ་དགེ་སློང་དེའི་དྲུང་དུ་སོང་ནས་སྨྲས་པ་། ཚེ་དང་ལྡན་པ་། ཆོས་གོས་འདི་དག་མཁན་པོས་ནོར་ཏེ་ཁྱེར་རོ་༎ དེས་སྨྲས་པ་། དེས་རྐུ་སེམས་ཀྱིས་བླངས་པས་། ཕས་ཕམ་པའི་ལྟུང་བ་བྱུང་ངོ་༎ དེ་ནས་གླགས་ཚོལ་བའི་དགེ་སློང་དེ་རྣམས་ཀྱིས་དེ་ལ་གླེང་བ་མ་བྱས་། དྲན་པར་མ་བྱས་པར་མཐུས་གནས་ནས་དབྱུང་བའི་ལས་བྱས་སོ་༎ ཚེ་དང་ལྡན་པ་རི་དབ༹གས་འཛིན་གྱི་བུ་ནག་པོས་བསམ་པ་། བྲམ་ཟེ་དང་ཁྱིམ་བདག་རྣམས་དད་པ་བསྐྱེད་པར་ནི་། དཀའ་ལ་། མ་དད་པ་སྐྱེ་བར་ནི་། སླ་བས་། གལ་ཏེ་འདུག་པར་གྱུར་ན་གདོན་མི་ཟ་བར་ཡངས་པ་ཅན་གྱི་ལི་ཙ་༄༣༧༥བ་བྱི་རྣམས་མ་དད་པ་སྐྱེ་བར་འགྱུར་གྱི་། མདོར་ན་མཉན་ཡོད་ཁོ་ནར་འགྲོའོ་༎ སྙམ་ནས་། དེས་ཡངས་པ་ཅན་གྱི་ལི་ཙ་བྱི་རྣམས་ལ་མ་བལྟས་པར་། དེས་ལྷུང་བཟེད་དང་ཆོས་གོས་བླངས་ནས་མཉན་ཡོད་གང་ན་བ་དེར་རྒྱུ་ཞིང་སོང་སྟེ་། རིམ་གྱིས་རྒྱུ་ཞིང་སོང་བ་ན་མཉན་ཡོད་དུ་ཕྱིན་པ་དང་། དེ་དག་དགེ་སློང་རྣམས་ཀྱིས་མཐོང་ནས་སྨྲས་པ་། ཚེ་དང་ལྡན་པ་ནག་པོ་འོངས་པ་ལེགས་སོ་༎ འོངས་པ་ལེགས་སོ་༎ ཁྱོད་མཐོང་བ་ནི་། ཁོ་བོ་ཅག་དགའ་ན་། འོངས་པ་ནི་། མ་ཡིན་ནོ་༎ ཅིའི་ཕྱིར་། འདི་ལྟར་། ཁྱོད་ལ་བརྟེན་ནས་ཡངས་པ་ཅན་གྱི་ལི་ཙ་བྱི་རྣམས་སངས་རྒྱས་ལ་མངོན་པར་དད་། ཆོས་དང་དགེ་འདུན་ལ་མངོན་པར་དད་པས་། སངས་རྒྱས་དང་། ཆོས་དང་། དགེ་འདུན་ལ་ལྷག་པར་བྱ་བ་བྱེད་དོ་༎ དེས་སྨྲས་པ་། དེ་ནི་། མད་མོད་ཀྱི་། ཡངས་པ་ཅན་གྱི་དགེ་སློང་རྣམས་ཀྱིས་བདག་ལ་གླེང་བར་མ་བྱས་། དྲན་པར་མ་བྱས་པར་མཐུས་གནས་ནས་དབྱུང་བའི་ལས་བྱས་སོ་༎ ཞེས་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་འདུག་ཅིག་། ཁྱོད་ངས་ཆོས་ཀྱིས་བསླང་བར་བྱའོ་༎ དེ་ནས་བཅོམ་ལྡན་འདས་ཀྱིས་ཆོས་ཀྱིས་བསླང་ངོ་༎ ཡངས་པ་ཅན་གྱི་དགེ་སློང་རྣམས་། བདག་ཅག་གིས་དགེ་སློང་ནག་པོ་སྐྱོན་མེད་པ་། གནོད་པ་མ་བྱས་པ་ལ་མཐུས་གནས་ནས་དབྱུང་བའི་ལས་བྱས་པ་གང་ཡིན་པ་ནི་། མ་ལེགས་པ་ཞིག་བྱས་སོ་༎ ཞེས་འགྱོད་པ་སྐྱེས་ནས་། དེ་རྣམས་ལྷུང་བཟེད་དང་ཆོས་གོས་བླངས་༄༣༧༦ཨ་༌༎ ཏེ་མཉན་ཡོད་གང་ན་བ་དེར་རྒྱུ་ཞིང་སོང་བ་ལས་། དེ་རྣམས་ཀྱིས་ལམ་གར་དགེ་སློང་ཞིག་མཐོང་ནས་སྨྲས་པ་། ཚེ་དང་ལྡན་པ་། ཁྱོད་གང་ནས་འོངས་། མཉན་ཡོད་ནས་སོ་༎ ཁྱོད་ཀྱིས་རི་དབ༹གས་འཛིན་གྱི་བུ་ནག་པོ་མཐོང་ངམ་། མཐོང་ངོ་༎ དེ་ཅི་བྱ་། ཁོ་བོ་ཅག་གིས་དེ་སྐྱོན་མེད་པ་། གནོད་པ་མ་བྱས་པ་ལ་གླེང་བ་མ་བྱས་། དྲན་པར་མ་བྱས་པར་མཐུས་གནས་ནས་དབྱུང་བའི་ལས་བྱས་སོ་༎ བསླང་ཟིན་ཏོ་༎ སུས་། བཅོམ་ལྡན་འདས་ཀྱིས་སོ་༎ དེ་ན་ཁ་ཅིག་གིས་འདི་སྐད་ཅེས་སྨྲས་སོ་༎ བསླང་བ་ནི་། མ་ཡིན་གྱི་། ཐག་བསྲིང་བར་བསླང་བ་ཡིན་ཏེ་། འདི་ལྟར་དེ་བདག་ཅག་གིས་གནས་ནས་དབྱུང་བའི་ལས་བྱས་ལ་། བདག་ཅག་གི་མངོན་སུམ་དུ་མ་གྱུར་པར་དེ་བསླང་བ་ནི་། རིགས་པ་མ་ཡིན་ནོ་༎ ཁ་ཅིག་གིས་སྨྲས་པ་། གལ་ཏེ་བཅོམ་ལྡན་འདས་ཆོས་ཀྱི་རྗེ་། བདེ་བར་གཤེགས་པ་ཆོས་ཀྱི་རྗེས་བསླང་ན་། ལེགས་པར་བསླང་བ་ཡིན་ནོ་༎ དེ་རྣམས་རིམ་གྱིས་མཉན་ཡོད་དུ་ཕྱིན་པ་དང་། ལྷུང་བཟེད་དང་ཆོས་གོས་མཁོས་སུ་ཕབ་ནས་རྐང་པ་གཉིས་བཀྲུས་ཏེ་། བཅོམ་ལྡན་འདས་གང་ན་བ་དེར་སོང་ནས་ཕྱིན་པ་དང་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ་༎ ཕྱོགས་གཅིག་ཏུ་འདུག་ནས་བཅོམ་ལྡན་འདས་ལ་ཡངས་པ་ཅན་གྱི་དགེ་སློང་རྣམས་ཀྱིས་འདི་སྐད་ཅེས་གསོལ་ཏོ་༎ བཙུན་པ་། བདག་ཅག་བུས་པ་། བླུན་པ་། མི་གསལ་བ་། མི་མཁས་པ་རྣམས་ཀྱིས་། ༄༣༧༦བ་རི་དབ༹གས་འཛིན་གྱི་བུ་ནག་པོ་སྐྱོན་མ་མཆིས་པ་། གནོད་པ་མ་བགྱིས་པ་ལ་གླེང་བ་མ་བགྱིས་། དྲན་པ་མ་བགྱིས་པར་མཐུས་གནས་ནས་དབྱུང་བའི་ལས་བགྱིས་པ་། བདག་ཅག་འགྱོད་པ་སྐྱེས་ནས་རི་དབ༹གས་འཛིན་གྱི་བུ་ནག་པོ་ལ་བཟོད་པ་གསོལ་དུ་འདིར་མཆིས་ལགས་སོ་༎ བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། རྩོད་པ་དེ་། དེ་བཞིན་གཤེགས་པས་འདི་ལྟ་སྟེ་། ཆོས་ཀྱིས་བསླང་ཟིན་ནོ་༎ བཙུན་པ་། བདག་ཅག་གིས་བཤུལ་ཀར་དགེ་སློང་ཞིག་ལས་། བཅོམ་ལྡན་འདས་ཀྱིས་རྩོད་པ་དེ་། འདི་ལྟ་སྟེ་། ཆོས་ཀྱིས་བསླང་ལགས་སོ་༎ ཞེས་ཐོས་ཏེ་། དེ་ལྟ་ལགས་མོད་ཀྱི་། བདག་ཅག་གི་ནང་ན་ཁ་ཅིག་གི་མཆིད་ནས་འདི་སྐད་ཅེས་། བསླང་བ་མ་ལགས་ཀྱི་། ཐག་བསྲིང་བར་བསླང་བ་ལགས་ཏེ་། འདི་ལྟར་། དེར་བདག་ཅག་མངོན་སུམ་དུ་མ་གྱུར་ཏོ་༎ ཞེས་མཆིའོ་༎ གཞན་དག་ནི་། གལ་ཏེ་བཅོམ་ལྡན་འདས་ཆོས་ཀྱི་རྗེ་། བདེ་བར་གཤེགས་པ་ཆོས་ཀྱི་རྗེས་བསླང་བ་ནི་། ལེགས་པར་བསླང་བ་ལགས་སོ་༎ ཞེས་མཆིའོ་༎ བཅོམ་ལྡན་འདས་ཀྱིས་དགོངས་པ་། ཀྱེ་མའོ་༎ ངའི་ཉན་ཐོས་རྣམས་ནི་། འདི་ལྟ་སྟེ་། སྟོན་པའི་བསྟན་པ་ཆོས་འདུལ་བས་། རྩོད་པ་སྐྱེ་ཞིང་བྱུང་བ་ཞི་བར་བྱ་བར་འདོད་དོ་༎ སྙམ་དུ་དགོངས་ནས་དགེ་སློང་རྣམས་ལ་བཀའ་སྩལ་པ་། དགེ་སློང་དག་། ཇི་ལྟར་ན་མངོན་སུམ་དུ་འདུལ་བར་འོས་པ་ནི་། རྩོད་པ་ཞི་བར་བྱེད་པ་ཡིན་། ཇི་ལྟར་ན་། འདི་ན་ཁ་ཅིག་གི་རྩོད་པ་རྣམས་འདི་ལྟ་སྟེ་། མངོན་སུམ་དུ་༄༣༧༧ཨ་༌༎ འདུལ་བར་འོས་པའི་རྩོད་པ་ཞི་བར་བྱེད་པས་དུལ་བ་དང་། ཞི་བ་དང་། ཉེ་བར་ཞི་བ་ཡིན་ཞེ་ན་། དགེ་སློང་དག་། འདི་ལ་ཆོས་འདུལ་བས་གང་ཟག་གིས་གང་ཟག་ལ་མིག་བཞི་མངོན་སུམ་དུ་གླེང་བ་དང་། ཆོས་འདུལ་བས་གཉིས་ཀྱིས་མང་པོ་དང་། དགེ་འདུན་ལ་མིག་བཞི་མངོན་སུམ་དུ་གླེང་བ་དང་། ཆོས་འདུལ་བས་གང་ཟག་གཉིས་ཀྱིས་གང་ཟག་ལ་མིག་བཞི་མངོན་སུམ་དུ་གླེང་བ་དང་། ཆོས་འདུལ་བས་གང་ཟག་གཉིས་ཀྱིས་གཉིས་དང་མང་པོ་དང་། དགེ་འདུན་ལ་མིག་བཞི་མངོན་སུམ་དུ་གླེང་བ་དང་། ཆོས་འདུལ་བས་གང་ཟག་མང་པོས་གང་ཟག་ལ་མིག་བཞི་མངོན་སུམ་དུ་གླེང་བ་དང་། ཆོས་འདུལ་བས་གང་ཟག་མང་པོས་གཉིས་དང་མང་པོ་དང་། དགེ་འདུན་ལ་མིག་བཞི་མངོན་སུམ་དུ་གླེང་བ་དང་། ཆོས་འདུལ་བས་དགེ་འདུན་གྱིས་གང་ཟག་ལ་མིག་བཞི་མངོན་སུམ་དུ་གླེང་བ་དང་། ཆོས་འདུལ་བས་དགེ་འདུན་གྱིས་གཉིས་དང་མང་པོ་དང་། དགེ་འདུན་ལ་མིག་བཞི་མངོན་སུམ་དུ་གླེང་བའོ་༎ ཆོས་མ་ཡིན་པའི་མངོན་སུམ་དུ་འདུལ་བར་འོས་པ་སྦྱིན་པ་བཅུ་དྲུག་དང་། ཆོས་ཀྱི་བཅུ་དྲུག་གོ་། ཆོས་མ་ཡིན་པའི་བཅུ་དྲུག་གང་ཞེ་ན་། གང་ཟག་ཆོས་དང་མི་མཐུན་པས་གང་ཟག་ཆོས་དང་མཐུན་པ་དང་། གང་ཟག་ཆོས་དང་མི་མཐུན་པ་གཉིས་ཀྱིས་གང་ཟག་ཆོས་དང་མཐུན་པ་དང་། གང་ཟག་ཆོས་དང་མི་མཐུན་པ་མང་པོས་། གང་ཟག་ཆོས་དང་མཐུན་པ་དང་། དགེ་འདུན་ཆོས་དང་མི་མཐུན་པས་། གང་ཟག་ཆོས་དང་མཐུན་པ་དང་། གང་ཟག་༄༣༧༧བ་ཆོས་དང་མི་མཐུན་པ་གཉིས་ཀྱིས་། གང་ཟག་ཆོས་དང་མཐུན་པ་དང་། གང་ཟག་ཆོས་དང་མི་མཐུན་པ་གཉིས་ཀྱིས་གང་ཟག་ཆོས་དང་མཐུན་པ་གཉིས་དང་། གང་ཟག་ཆོས་དང་མི་མཐུན་པ་གཉིས་ཀྱིས་། གང་ཟག་ཆོས་དང་མི་མཐུན་པ་མང་པོ་དང་། གང་ཟག་ཆོས་དང་མི་མཐུན་པ་གཉིས་ཀྱིས་། དགེ་འདུན་ཆོས་དང་མཐུན་པ་དང་། གང་ཟག་ཆོས་དང་མི་མཐུན་པ་མང་པོས་། གང་ཟག་ཆོས་དང་མཐུན་པ་དང་། གང་ཟག་ཆོས་དང་མི་མཐུན་པ་མང་པོས་། གང་ཟག་ཆོས་དང་མཐུན་པ་གཉིས་དང་། གང་ཟག་ཆོས་དང་མི་མཐུན་པ་མང་པོས་། གང་ཟག་ཆོས་དང་མཐུན་པ་མང་པོ་དང་། གང་ཟག་ཆོས་དང་མི་མཐུན་པ་མང་པོས་། དགེ་འདུན་ཆོས་དང་མཐུན་པ་དང་། དགེ་འདུན་ཆོས་དང་མི་མཐུན་པས་། གང་ཟག་ཆོས་དང་མཐུན་པ་དང་། དགེ་འདུན་ཆོས་དང་མི་མཐུན་པས་། གང་ཟག་ཆོས་དང་མཐུན་པ་གཉིས་དང་། དགེ་འདུན་ཆོས་དང་མི་མཐུན་པས་། གང་ཟག་ཆོས་དང་མཐུན་པ་མང་པོ་དང་། དགེ་འདུན་ཆོས་དང་མི་མཐུན་པས་། དགེ་འདུན་ཆོས་དང་མཐུན་པ་སྟེ་། འདི་དག་ནི་། ཆོས་མ་ཡིན་པའི་མངོན་སུམ་དུ་འདུལ་བར་འོས་པ་སྦྱིན་པ་བཅུ་དྲུག་ཡིན་ནོ་༎ ཆོས་ཀྱི་མངོན་སུམ་དུ་འདུལ་བར་འོས་པ་སྦྱིན་པ་བཅུ་དྲུག་གང་ཞེ་ན་། གང་ཟག་ཆོས་དང་མཐུན་པས་། གང་ཟག་ཆོས་དང་མི་མཐུན་པ་དང་། གང་ཟག་ཆོས་དང་མཐུན་པས་། གང་ཟག་ཆོས་དང་མི་མཐུན་པ་གཉིས་དང་། གང་ཟག་ཆོས་དང་མཐུན་པས་། གང་ཟག་ཆོས་དང་མི་མཐུན་པ་མང་པོ་དང་། གང་ཟག་ཆོས་དང་མཐུན་༄༣༧༨ཨ་༌༎ པས་དགེ་འདུན་ཆོས་དང་མི་མཐུན་པ་དང་། གང་ཟག་ཆོས་དང་མཐུན་པ་གཉིས་ཀྱིས་། གང་ཟག་ཆོས་དང་མི་མཐུན་པ་དང་། གང་ཟག་ཆོས་དང་མཐུན་པ་གཉིས་ཀྱིས་། གང་ཟག་ཆོས་དང་མི་མཐུན་པ་གཉིས་དང་། གང་ཟག་ཆོས་དང་མཐུན་པ་གཉིས་ཀྱིས་། གང་ཟག་ཆོས་དང་མི་མཐུན་པ་མང་པོ་དང་། གང་ཟག་ཆོས་དང་མཐུན་པ་གཉིས་ཀྱིས་། དགེ་འདུན་ཆོས་དང་མི་མཐུན་པ་དང་། གང་ཟག་ཆོས་དང་མཐུན་པ་མང་པོས་གང་ཟག་ཆོས་དང་མི་མཐུན་པ་དང་། གང་ཟག་ཆོས་དང་མཐུན་པ་མང་པོས་། གང་ཟག་ཆོས་དང་མི་མཐུན་པ་གཉིས་དང་། གང་ཟག་ཆོས་དང་མཐུན་པ་མང་པོས་། གང་ཟག་ཆོས་དང་མི་མཐུན་པ་མང་པོ་དང་། གང་ཟག་ཆོས་དང་མཐུན་པ་མང་པོས་། དགེ་འདུན་ཆོས་དང་མི་མཐུན་པ་དང་། དགེ་འདུན་ཆོས་དང་མཐུན་པས་། གང་ཟག་ཆོས་དང་མི་མཐུན་པ་དང་། དགེ་འདུན་ཆོས་དང་མཐུན་པས་། གང་ཟག་ཆོས་དང་མི་མཐུན་པ་གཉིས་དང་། དགེ་འདུན་ཆོས་དང་མཐུན་པས་། གང་ཟག་ཆོས་དང་མི་མཐུན་པ་མང་པོ་དང་། དགེ་འདུན་ཆོས་དང་མཐུན་པས་། དགེ་འདུན་ཆོས་དང་མི་མཐུན་པ་སྟེ་། འདི་དག་ནི་། ཆོས་ཀྱི་མངོན་སུམ་དུ་འདུལ་བར་འོས་པ་སྦྱིན་པ་བཅུ་དྲུག་ཡིན་ནོ་༎ དགེ་སློང་དག་། དེ་ལྟར་ན་། མངོན་སུམ་དུ་འདུལ་བར་འོས་པ་ནི་། རྩོད་པ་ཞི་བར་བྱེད་པ་ཡིན་ཞིང་། དེ་ལྟར་ན་། འདི་ན་ཁ་ཅིག་གི་རྩོད་པ་རྣམས་འདི་ལྟ་སྟེ་། མངོན་སུམ་དུ་འདུལ་བར་འོས་པའི་༄༣༧༨བ་རྩོད་པ་ཞི་བར་བྱེད་པས་དུལ་བ་དང་། ཞི་བ་དང་། ཉེ་བར་ཞི་བ་ཡིན་ནོ་༎ དགེ་སློང་དག་། ཇི་ལྟར་ན་། དེའི་ངོ་བོ་ཉིད་ཚོལ་དུ་གཞུག་པར་འོས་པ་ནི་། རྩོད་པ་ཞི་བར་བྱེད་པ་ཡིན་། ཇི་ལྟར་ན་། འདི་ན་ཁ་ཅིག་གི་རྩོད་པ་རྣམས་འདི་ལྟ་སྟེ་། དེའི་ངོ་བོ་ཉིད་ཚོལ་དུ་གཞུག་པར་འོས་པའི་རྩོད་པ་ཞི་བར་བྱེད་པས་དུལ་བ་དང་། ཞི་བ་དང་། ཉེ་བར་ཞི་བ་ཡིན་ཞེ་ན་། འདི་ལྟ་སྟེ་། དགེ་སློང་མེ་བཞི་དགེ་འདུན་གྱི་ནང་དུ་ལྟུང་བ་བརྗེད་པ་ལས་བརྗེད་པ་སླར་དྲན་ཏེ་ཤེས་པ་ལས་། ཡང་བརྗེད་པའི་སྐབས་དེ་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་དག་། ཁྱོད་ཀྱིས་དགེ་སློང་མེ་བཞི་དང་། གཞན་ཡང་དེ་ལྟ་བུ་དང་མཐུན་པ་སུ་ཡང་རུང་བ་ལ་། དེའི་ངོ་བོ་ཉིད་ཚོལ་དུ་གཞུག་པར་འོས་པ་བྱིན་ཅིག་། སྦྱིན་པ་ནི་། འདི་ལྟར་བྱ་སྟེ་། གནས་མལ་བཤམ་ལ་གནདའི་བརྡུངས་ཏེ་དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་ལ་། དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་དང་། དགེ་སློང་མེ་བཞིས་བླ་གོས་ཕྲག་པ་གཅིག་ཏུ་གཟར་ཏེ་། རྒན་པའི་མཐར་ཙོག་ཙོག་པོར་འདུག་ལ་ཐལ་མོ་སྦྱར་ཏེ་། དེའི་ངོ་བོ་ཉིད་ཚོལ་དུ་གཞུག་པར་འོས་པ་གསོལ་བ་བྱ་སྟེ་། དགེ་འདུན་བཙུན་པ་རྣམས་གསན་དུ་གསོལ་། བདག་། དགེ་སློང་མེ་བཞི་དགེ་འདུན་གྱི་ནང་དུ་ལྟུང་བར་བསྐྱུད་པ་ལས་། བསྐྱུད་པ་སླར་དྲན་ཏེ་འཚལ་བ་ལས་། ཡང་བསྐྱུད་ནས་དགེ་འདུན་ལ་བདག་དེའི་ངོ་བོ་ཉིད་ཚོལ་དུ་གཞུག་པར་འོས་པ་གསོལ་ན་། དགེ་འདུན་༄༣༧༩ཨ་༌༎ བཙུན་པ་ཐུགས་བརྩེ་བ་ཅན་། ཐུགས་བརྩེ་བ་ཉེ་བར་བཟུང་སྟེ་། བདག་དགེ་སློང་མེ་བཞི་ལ་དེའི་ངོ་བོ་ཉིད་ཚོལ་དུ་གཞུག་པར་འོས་པ་སྩལ་དུ་གསོལ་། དེ་སྐད་ལན་གཉིས་ལན་གསུམ་དུ་བརྗོད་པར་བྱའོ་༎ དེའི་འོག་ཏུ་དགེ་སློང་གཅིག་གིས་གསོལ་བ་བྱས་ཏེ་ལས་བྱའོ་༎ དགེ་འདུན་བཙུན་པ་རྣམས་གསན་དུ་གསོལ་། དགེ་སློང་མེ་བཞི་འདི་དགེ་འདུན་གྱི་ནང་དུ་ལྟུང་བ་བསྐྱུད་པ་ལས་། བསྐྱུད་པ་སླར་དྲན་ཏེ་འཚལ་བ་དང་། ཡང་བསྐྱུད་ནས་དགེ་སློང་མེ་བཞི་འདི་། དགེ་འདུན་ལ་དེའི་ངོ་བོ་ཉིད་ཚོལ་དུ་གཞུག་པར་འོས་པ་གསོལ་ན་། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་། དགེ་འདུན་གྱིས་གནང་བར་མཛོད་ཅིག་དང་། འདི་ལྟར་། དགེ་འདུན་གྱིས་དགེ་སློང་མེ་བཞི་ལ་། དེའི་ངོ་བོ་ཉིད་ཚོལ་དུ་གཞུག་པར་འོས་པ་སྩོལ་བར་མཛད་དོ་༎ འདི་ནི་། གསོལ་བའོ་༎ ལས་ནི་། འདི་ལྟར་བྱ་སྟེ་། དགེ་འདུན་བཙུན་པ་རྣམས་གསན་དུ་གསོལ་། དགེ་སློང་མེ་བཞི་འདི་དགེ་འདུན་གྱི་ནང་དུ་ལྟུང་བ་བསྐྱུད་པ་ལས་། བསྐྱུད་པ་སླར་དྲན་ཏེ་འཚལ་བ་དང་། ཡང་བསྐྱུད་ནས་འདི་ལྟར་། དགེ་འདུན་གྱིས་དགེ་སློང་མེ་བཞི་ལ་དེའི་ངོ་བོ་ཉིད་ཚོལ་དུ་གཞུག་པར་འོས་པ་སྩོལ་བར་མཛད་ན་། ཚེ་དང་ལྡན་པ་གང་དག་། དགེ་སློང་མེ་བཞི་ལ་དེའི་ངོ་བོ་ཉིད་ཚོལ་དུ་གཞུག་པར་འོས་པ་སྩོལ་བར་བཟོད་པ་དེ་དག་ནི་། ཅང་མ་གསུངས་ཤིག་། གང་ཟག་མི་བཟོད་པ་དེ་དག་ནི་། གསུངས་ཤིག་། འདི་ནི་། ལས་བརྗོད་༄༣༧༩བ་པ་དང་པོ་སྟེ་། དེ་བཞིན་དུ་ལས་བརྗོད་པ་གཉིས་དང་གསུམ་གྱི་བར་དུ་བརྗོད་པར་བྱའོ་༎ དགེ་འདུན་གྱིས་བཟོད་ཅིང་གནང་ནས་། དགེ་འདུན་གྱིས་དགེ་སློང་མི་བཞི་ལ་དེའི་ངོ་བོ་ཉིད་ཚོལ་དུ་གཞུག་པར་འོས་པ་སྩལ་ལགས་ཏེ་། འདི་ལྟར་། ཅང་མི་གསུང་བས་དེ་དེ་བཞིན་དུ་འཛིན་ཏོ་༎ ངས་དེའི་ངོ་བོ་ཉིད་ཚོལ་དུ་གཞུག་པར་འོས་པ་བྱིན་པའི་དགེ་སློང་གི་ཀུན་ཏུ་སྤྱོད་པའི་ཆོས་བཅའ་བར་བྱ་སྟེ་། དེའི་ངོ་བོ་ཉིད་ཚོལ་དུ་གཞུག་པར་འོས་པ་བྱིན་པའི་དགེ་སློང་གིས་རབ་ཏུ་དབྱུང་བར་མི་བྱ་། བསྙེན་པར་རྫོགས་པར་མི་བྱ་། གནས་མི་སྦྱིན་། དགེ་ཚུལ་གཞག་པར་མི་བྱ་། འདིས་ལས་མི་བྱ་། ལས་བྱེད་པར་བསྐོ་བར་མི་བྱ་། འདིས་དགེ་སློང་མ་ལ་གདམས་ངག་སྦྱིན་པར་མི་བྱ་། དགེ་སློང་མའི་གདམས་ངག་སྟོན་པར་བསྐོ་བར་མི་བྱ་། སྔོན་བསྐོས་ན་ཡང་དགེ་སློང་མ་ལ་གདམས་ངག་སྦྱིན་པར་མི་བྱ་། འདིས་དགེ་སློང་ལ་ཚུལ་ཁྲིམས་ཉམས་པ་དང་། ལྟ་བ་ཉམས་པ་དང་། སྤྱོད་པ་ཉམས་པ་དང་། འཚོ་བ་ཉམས་པས་གླེང་བར་མི་བྱ་། དྲན་པར་མི་བྱ་སྟེ་། འདིས་གདམས་ངག་དབོག་པར་མི་བྱ་། གསོ་སྦྱོང་ལ་མ་ཡིན་། དགག་དབྱེ་ལ་མ་ཡིན་། གསོལ་བ་ལ་མ་ཡིན་། གསོལ་བ་དང་གཉིས་ལ་མ་ཡིན་། གསོལ་བ་དང་བཞིའི་ལས་ལ་མ་ཡིན་ཞིང་། གང་དག་འདུལ་བ་འཛིན་པ་གཞན་ཡོད་ན་། དགེ་འདུན་གྱི་ནང་དུ་འདུལ་བ་གདོན་པར་ཡང་མི་བྱའོ་༎ དེའི་ངོ་བོ་ཉིད་ཚོལ་དུ་གཞུག་པར་འོས་པ་བྱིན་པའི་དགེ་སློང་གིས་ཀུན་ཏུ་སྤྱོད་པའི་ཆོས་ཇི་ལྟར་བཅས་པ་བཞིན་ཡང་དག་པར་བླངས་ཏེ་འཇུག་པར་མི་བྱེད་ན་། འགལ་ཚབས་ཅན་དུ་འགྱུར་༄༣༨༠ཨ་༌༎ རོ་༎ ཆོས་མ་ཡིན་པ་དེའི་ངོ་བོ་ཉིད་ཚོལ་དུ་གཞུག་པར་འོས་པ་སྦྱིན་པ་ཆོས་མ་ཡིན་པའི་གཅིག་དང་། ཆོས་ཀྱི་གཅིག་གོ་། ཆོས་མ་ཡིན་པའི་གཅིག་གང་ཞེ་ན་། འདི་ལྟ་སྟེ་། དགེ་སློང་གཞི་ཅན་དགེ་འདུན་གྱི་ནང་དུ་ལྟུང་བ་དྲན་ཏེ་། ཤེས་པ་ལས་བརྗེད་པ་དེ་བརྗེད་ནས་ཡང་དྲན་པ་དེ་ལ་དགེ་འདུན་གྱིས་དེའི་ངོ་བོ་ཉིད་ཚོལ་དུ་གཞུག་པར་འོས་པ་སྦྱིན་པ་ནི་། ཆོས་མ་ཡིན་པའི་དེའི་ངོ་བོ་ཉིད་ཚོལ་དུ་གཞུག་པར་འོས་པ་སྦྱིན་པ་སྟེ་། འདི་ནི་། ཆོས་མ་ཡིན་པའི་གཅིག་ཡིན་ནོ་༎ ཆོས་ཀྱི་གཅིག་གང་ཞེ་ན་། འདི་ལྟ་སྟེ་། དགེ་སློང་གཞི་ཅན་དགེ་འདུན་གྱིས་ནང་དུ་ལྟུང་བ་བརྗེད་པ་ལས་། བརྗེད་པ་སླར་དྲན་ཏེ་ཤེས་པ་དང་། ཡང་བརྗེད་པ་དེ་ལ་དགེ་འདུན་གྱིས་དེའི་ངོ་བོ་ཉིད་ཚོལ་དུ་གཞུག་པར་འོས་པ་སྦྱིན་པ་བྱིན་པ་ནི་། ཆོས་ཀྱི་དེའི་ངོ་བོ་ཉིད་ཚོལ་དུ་གཞུག་པར་འོས་པ་སྦྱིན་པ་སྟེ་། འདི་ནི་། ཆོས་ཀྱི་གཅིག་ཡིན་ནོ་༎ དགེ་སློང་དག་། དེ་ལྟར་ན་། དེའི་ངོ་བོ་ཉིད་ཚོལ་དུ་གཞུག་པར་འོས་པ་ནི་། རྩོད་པ་ཞི་བར་བྱེད་པ་ཡིན་ཞིང་། དེ་ལྟར་ན་། འདི་ན་ཁ་ཅིག་གི་རྩོད་པ་རྣམས་འདི་ལྟ་སྟེ་། དེའི་ངོ་བོ་ཉིད་ཚོལ་དུ་གཞུག་པར་འོས་པའི་རྩོད་པ་ཞི་བར་བྱེད་པས་དུལ་བ་དང་། ཞི་བ་དང་། ཉེ་བར་ཞི་བ་ཡིན་ནོ་༎ དགེ་སློང་དག་། ཇི་ལྟར་ན་། རཙབ༹་བཀྲམ་པ་ལྟ་བུར་འོས་པ་ནི་། རྩོད་པ་ཞི་བར་བྱེད་པ་ཡིན་། ཇི་ལྟར་ན་། འདི་ན་ཁ་ཅིག་གི་རྩོད་པ་རྣམས་འདི་ལྟ་སྟེ་། རཙབ༹་བཀྲམ་པ་ལྟ་བུར་འོས་པའི་རྩོད་པ་ཞི་བར་བྱེད་པ་། དུལ་བ་དང་། ཞི་བ་དང་། ༄༣༨༠བ་ཉེ་བར་ཞི་བ་ཡིན་ཞེ་ན་། འདི་ལྟ་སྟེ་། དགེ་སློང་རྣམས་འཐབ་པར་གྱུར་ཅིང་། མཚང་འདྲུ་བ་དང་། འཐབ་མོ་དང་། འགྱེད་པར་གྱུར་ནས་གནས་ཤིང་། ཕྱོགས་དང་ཕྱོགས་གཞན་དུ་རྣམ་པར་གནས་ན་། ཕྱོགས་གཅིག་ན་དགེ་སློང་གནས་བརྟན་གནས་བརྟན་གང་ཡང་རུང་བ་། ཤེས་ཉེན་ཅན་ཤེས་ཉེན་ཅན་གང་ཡང་རུང་བ་། གཙོ་བོ་གཙོ་བོ་གང་ཡང་རུང་བ་། ཡོད་པ་གང་ཡིན་པ་དེས་རང་གི་ཕྱོགས་ཀྱི་དྲུང་དུ་སོང་སྟེ་ཚིག་འདི་སྐད་ཅེས་། ཚེ་དང་ལྡན་པ་དག་། བདག་ཅག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་ནས་འཐབ་པར་གྱུར་ཅིང་། མཚང་འདྲུ་བ་དང་། འཐབ་མོ་དང་། འགྱེད་པར་གྱུར་པ་ནི་། བདག་ཅག་གིས་རྙེད་པ་རྙེད་པ་མ་ཡིན་ཏེ་། ཉེས་པ་རྙེད་ཀྱི་། ལེགས་པ་མ་རྙེད་པས་། ཚེ་དང་ལྡན་པ་དག་། གཞི་འདི་ལ་ཁོ་བོ་དང་ཁྱོད་ཀྱི་ལྟུང་བ་བྱུང་བ་གང་ཡིན་པ་ལས་། ཁ་ན་མ་ཐོ་བ་སྦོམ་པོའམ་། ཁྱིམ་ན་གནས་པ་ལ་བརྟེན་པ་མ་གཏོགས་པ་། ཁོ་བོས་བདག་དང་ཁྱོད་ཀྱི་ཆེད་དུ་ཚེ་དང་ལྡན་པ་དེ་དག་གི་དྲུང་དུ་མི་བཅབ་པར་མཐོལ་ཞིང་བཤགས་པར་སྤྲོའོ་༎ ཞེས་སྨྲ་བར་བྱའོ་༎ གལ་ཏེ་དགེ་སློང་དེ་ལ་རང་གི་ཕྱོགས་ནས་དགེ་སློང་གཅིག་གིས་ཀྱང་སྨྲས་པ་མ་བཟློག་ཅིང་མི་གཤེ་ན་། དེ་ནས་དགེ་སློང་དེས་ཕྱོགས་གཅིག་ཤོས་ཀྱི་དྲུང་དུ་སོང་ནས་བླ་གོས་ཕྲག་པ་གཅིག་ཏུ་གཟར་ཏེ་རྒན་རིམ་ཇི་ལྟ་བ་བཞིན་དུ་འདུད་པ་བྱས་ལ་ཙོག་ཙོག་པོར་འདུག་སྟེ་ཚིག་འདི་སྐད་ཅེས་། ཚེ་དང་ལྡན་པ་དག་། ཁོ་བོ་ཅག་ལེགས་པར་གསུངས་བའི་ཆོས་འདུལ་བ་ལ་རབ་ཏུ་བྱུང་ནས་འཐབ་བར་༄༣༨༡ཨ་༌༎ གྱུར་ཅིང་། མཚང་འདྲུ་བ་དང་། འཐབ་མོ་དང་། འགྱེད་པར་གྱུར་པ་ནི་། ཁོ་བོ་ཅག་གིས་རྙེད་པ་རྙེད་པ་མ་ཡིན་ཏེ་། ཉེས་པ་རྙེད་ཀྱི་། ལེགས་པ་མ་རྙེད་པས་། གཞི་འདི་ལ་ཁོ་བོ་དང་ཚེ་དང་ལྡན་པ་དེ་དག་གི་ལྟུང་བ་བྱུང་བ་གང་ཡིན་པ་ལས་། ཁ་ན་མ་ཐོ་བ་སྦོམ་པོའམ་། ཁྱིམ་ན་གནས་པ་ལ་བརྟེན་པ་མ་གཏོགས་པ་། ཁོ་བོས་བདག་དང་ཚེ་དང་ལྡན་པ་དེ་དག་གི་ཆེད་དུ་ཁྱེད་ཀྱི་དྲུང་དུ་མི་བཅབ་པར་མཐོལ་ཞིང་བཤགས་པར་སྤྲོའོ་༎ ཞེས་སྨྲ་བར་བྱའོ་༎ ཕྱོགས་གཅིག་ཤོས་ན་དགེ་སློང་གནས་བརྟན་གནས་བརྟན་གང་ཡང་རུང་བ་། ཤེས་ཉེན་ཅན་ཤེས་ཉེན་ཅན་གང་ཡང་རུང་བ་། གཙོ་བོ་གཙོ་བོ་གང་ཡང་རུང་བ་ཡོད་པ་གང་ཡིན་པ་དེས་ཀྱང་རང་གི་ཕྱོགས་ཀྱི་དྲུང་དུ་སོང་སྟེ་ཚིག་འདི་སྐད་ཅེས་། ཚེ་དང་ལྡན་པ་དག་། བདག་ཅག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་ནས་འཐབ་པར་གྱུར་ཅིང་། མཚང་འདྲུ་བ་དང་། འཐབ་མོ་དང་། འགྱེད་པར་གྱུར་པ་ནི་། བདག་ཅག་གིས་རྙེད་པ་རྙེད་པ་མ་ཡིན་ཏེ་། ཉེས་པ་རྙེད་ཀྱི་། ལེགས་པ་མ་རྙེད་པས་། ཚེ་དང་ལྡན་པ་དག་། གཞི་འདི་ལ་ཁོ་བོ་དང་ཁྱེད་ཀྱི་ལྟུང་བ་ཕྱུང་བ་གང་ཡིན་པ་ལས་། ཁ་ན་མ་ཐོ་བ་སྦོམ་པོའམ་། ཁྱིམ་ན་གནས་པ་ལ་བརྟེན་པ་མ་གཏོགས་པ་། ཁོ་བོས་བདག་དང་ཁྱེད་ཀྱི་ཆེད་དུ་ཚེ་དང་ལྡན་པ་དེ་དག་གི་དྲུང་དུ་མི་བཅབ་པར་མཐོལ་ཞིང་བཤགས་པར་སྤྲོའོ་༎ ཞེས་སྨྲ་བར་བྱའོ་༎ གལ་ཏེ་དགེ་སློང་དེ་ལ་རང་གི་ཕྱོགས་ནས་དགེ་སློང་གཅིག་གིས་ཀྱང་སྨྲས་པ་༄༣༨༡བ་མ་བཟློག་ཅིང་མི་གཤེ་ན་། དེ་ནས་དགེ་སློང་དེ་། ཕྱོགས་གཅིག་ཤོས་ཀྱི་དྲུང་དུ་སོང་ནས་བླ་གོས་ཕྲག་པ་གཅིག་ཏུ་གཟར་ཏེ་རྒན་རིམ་ཇི་ལྟ་བ་བཞིན་དུ་འདུད་པ་བྱས་ལ་ཙོག་ཙོག་པོར་འདུག་སྟེ་ཚིག་འདི་སྐད་ཅེས་། ཚེ་དང་ལྡན་པ་དག་། ཁོ་བོ་ཅག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་ནས་འཐབ་པར་གྱུར་ཅིང་། མཚང་འདྲུ་བ་དང་། འཐབ་མོ་དང་། འགྱེད་པར་གྱུར་པ་ནི་། ཁོ་བོ་ཅག་གིས་རྙེད་པ་རྙེད་པ་མ་ཡིན་ཏེ་། ཉེས་པ་རྙེད་ཀྱི་། ལེགས་པ་མ་རྙེད་པས་། གཞི་འདི་ལ་ཁོ་བོ་དང་ཚེ་དང་ལྡན་པ་དེ་དག་གི་ལྟུང་བ་བྱུང་བ་གང་ཡིན་པ་ལས་། ཁ་ན་མ་ཐོ་བ་སྦོམ་པོའམ་། ཁྱིམ་ན་གནས་པ་ལ་བརྟེན་པ་མ་གཏོགས་པ་། ཁོ་བོས་བདག་དང་ཚེ་དང་ལྡན་པ་དེ་དག་གི་ཆེད་དུ་ཁྱེད་ཀྱི་དྲུང་དུ་མི་འཆབ་པར་མཐོལ་ཞིང་བཤགས་པར་སྤྲོའོ་༎ ཞེས་སྨྲ་པར་བྱའོ་༎ གང་གི་ཚེ་ཕྱོགས་གཅིག་གིས་གཅིག་ཤོས་ལའམ་། གཅིག་ཤོས་ཀྱིས་གཅིག་ཤོས་ལ་སྤུས་ལ་ལྟུང་བ་ལྟ་བུར་བྱེད་། འབྱུང་བར་བསྐྱོད་། མཚུངས་པར་ཉེ་བར་སྟོན་པར་མཛད་ཀྱི་། ཕན་ཚུན་དུ་ལྟུང་བ་སྒྲོག་པས་གླེང་བར་མི་བྱེད་ན་། དེ་ལྟར་ན་། རྩོད་པ་དེ་འདི་ལྟ་སྟེ་། རཙབ༹་བཀྲམ་པ་ལྟ་བུར་འོས་པས་ཞི་བ་ཡིན་ཏེ་། དགེ་སློང་དག་། དེ་ལྟར་ན་། རཙབ༹་བཀྲམ་པ་ལྟ་བུར་འོས་པ་ནི་། རྩོད་པ་ཞི་བར་བྱེད་པ་ཡིན་ཞིང་། དེ་ལྟར་ན་། འདི་ན་ཁ་ཅིག་གི་རྩོད་པ་རྣམས་འདི་ལྟ་སྟེ་། རྩ་བཀྲམ་པ་ལྟ་བུར་འོས་པའི་རྩོད་པ་ཞི་བར་བྱེད་པས་དུལ་བ་དང་། ཞི་བ་དང་། ཉེ་བར་ཞི་བ་ཡིན་ནོ་༎ དགེ་སློང་དག་། ལྟུང་བའི་རྩོད་༄༣༨༢ཨ་༌༎ པ་ནི་། རྩོད་པ་ཞི་བར་བྱེད་པའི་ཆོས་བཞི་པོ་འདིས་དུལ་བར་བྱ་། ཞི་བར་བྱ་། ཉེ་བར་ཞི་བར་བྱ་བ་ནི་། འདི་ལྟ་སྟེ་། ཁས་བླང་བར་འོས་པ་དང་། མངོན་སུམ་དུ་འདུལ་བར་འོས་པ་དང་། དེའི་ངོ་བོ་ཉིད་ཚོལ་དུ་གཞུག་པར་འོས་པ་དང་། རཙབ༹་བཀྲམ་པ་ལྟ་བུར་འོས་པས་སོ་༎ དགེ་སློང་དག་། བྱ་བའི་རྩོད་པ་ནི་། དགེ་འདུན་མཐུན་པས་ཞི་བར་བྱའོ་༎ དགེ་སློང་དག་། གནས་གང་ན་དགེ་སློང་གཅིག་གནས་པ་དེ་ན་འཐབ་པ་མེད་། མཚང་འདྲུ་བ་མེད་། འཐབ་མོ་མེད་། འགྱེད་པ་མེད་དོ་༎ གང་ན་གཉིས་ཡོད་པ་དེ་ན་ཡང་འཐབ་པ་མེད་། མཚང་འདྲུ་བ་མེད་། འཐབ་མོ་མེད་། འགྱེད་པ་མེད་དོ་༎ གང་ན་གསུམ་ཡོད་པ་དེ་ན་ཡང་། འཐབ་པ་མེད་། མཚང་འདྲུ་བ་མེད་། འཐབ་མོ་མེད་། འགྱེད་པ་མེད་དོ་༎ གང་ན་དགེ་སློང་བཞིའམ་། ལྷག་པ་གནས་པ་དེ་ན་ནི་། འཐབ་པ་དང་། མཚང་འདྲུ་བ་དང་། འཐབ་མོ་དང་། འགྱེད་པ་ཡོད་དོ་༎ དགེ་སློང་དག་། ཚངས་པ་ཇི་བཞིན་གཅིག་དེ་བཞིན་༎ བརྒྱ་བྱིན་ཇི་བཞིན་གཉིས་དེ་བཞིན་༎ རྒྱལ་པོ་ཇི་བཞིན་གསུམ་དེ་བཞིན་༎ དེ་ལས་ལྷག་པ་འཁྲུག་པར་འགྱུར་། དགེ་སློང་དག་། དེ་ལྟ་བས་ན་། རྗེས་སུ་གནང་སྟེ་། ཚིག་བཞི་པའི་ཚིགས་སུ་བཅད་པ་གཅིག་འཛིན་པ་གང་ཡིན་པ་དེ་ལ་ཡང་། ཆོས་ཀྱི་རྙེད་པ་སྦྱིན་པར་བྱ་ཞིང་། དེས་ཀྱང་ལོངས་སྤྱོད་པར་བྱ་སྟེ་། འདི་ལ་འགྱོད་པར་ནི་། མི་བྱའོ་༎ རྩོད་པའི་བཞི་རྫོགས་སོ་༎༎ འདུལ་བ་གཞི་།
 anāthapiṇḍada invites the buddha anāthapiṇḍada invites the buddha to śrāvastī	བམ་པོ་བརྒྱད་ཅུ་པ་། ༄༣༨༢བ་དགེ་འདུན་དབྱེན་གྱི་བསྡུས་པའི་སྡོམ་ནི་། མང་པོས་བཀུར་དང་ལྷག་ཡོས་དང་༎ བ་གམ་རྙིང་དང་བཟང་པོ་དང་༎ འཁོར་དང་ཀོའུ་དིན་རྫུ་འཕྲུལ་དང་༎ ཀོའུ་ཤི་ཀས་ཟོས་དང་བ་དང་༎ མནར་མེད་ལྷག་གྱུར་ཕྱི་མའོ་༎ སྡོམ་ནི་། མང་པོས་བཀུར་དང་སེང་གེའི་འགྲམ་༎ ལེགས་པར་རབ་སད་དེ་བཞིན་དུ་། དགའ་ལྡན་འདོད་པའི་རིགས་དང་ནི་༎ འདུན་པས་འདུག་དང་གཞོང་པ་དང་༎ སྲིན་བུ་གོ་ཆ་བཟང་ལེན་དང་༎ ལྷག་བཅས་པ་དང་དེ་བཅུའོ་༎ ཡངས་པ་ཅན་དུ་བསྟན་པ་དང་༎ རབ་སྦྱིན་དང་ནི་གྲགས་འཛིན་དང་༎ དང་བ་དང་ནི་མཁས་མ་དང་༎ ས་འཚོ་མ་ནི་བསྟན་པ་དང་༎ འཛམ་བུ་རི་དབ༹གས་ནང་སྐྱེས་དང་། རིགས་བདུན་ངན་སྤོང་བུ་དང་ནི་༎ རྒྱལ་པོའི་ཁབ་དང་དཀའ་ཐུབ་དང་༎ རིང་འཕུར་དཀའ་སྤྱོད་དགའ་བོ་དང་༎ ནག་པོ་བཀྲ་ཤིས་དེ་བཞིན་དུ་༎ བདུད་གཞོམ་པ་ནི་བྱས་པ་དང་༎ འཁོར་ནི་མདོ་རུ་བསྡུས་པའོ་༎ གྲུ་འཛིན་དུ་དགྲ་འདུལ་དང་བརྒྱ་ཐམ་པའོ་༎ དམག་གིས་མི་ཚུགས་སུ་མ་རྒྱལ་བ་ལས་རྒྱལ་དང་ལྔ་ཁྲི་བཞི་སྟོང་ངོ་༎ ཝའ་ར་ནའ་སིར་བཟོད་དཀའ་དང་དྲུག་ཁྲི་སུམ་སྟོང་ངོ་༎ ཀིམ་པི་ལར་ཚངས་སྦྱིན་དང་བརྒྱད་ཁྲི་བཞི་སྟོང་ངོ་༎ གླང་པོ་ཆེའི་གྲོང་དུ་གླང་པོས་སྦྱིན་དང་སུམ་ཁྲི་ཉིས་སྟོང་ངོ་༎ རྡོ་འཇོག་ཏུ་བལ་བུ་ཅན་དང་ལྔ་སྟོང་ངོ་༎ བྲང་གིས་ཉལ་དུ་ཚན་པོ་ཆེ་འདུལ་དང་སུམ་ཁྲི་ཉིས་སྟོང་ངོ་༎ མ་རྒྱལ་བ་ལས་རྒྱལ་དུ་བྱིན་དང་སུམ་ཁྲི་ཉིས་སྟོང་ངོ་༎ ཀའ་ན་ཀུབ་ཛར་རྒྱལ་སྡེ་དང་ཁྲི་ཉིས་སྟོང་ངོ་༎ ཙམ་པར་ཀླུའི་ལྷ་དང་ཁྲི་བརྒྱད་སྟོང་ངོ་༎ ཏ་ལའི་༄༣༨༣ཨ་༌༎ ཕྲེང་དུ་མིའི་ལྷ་དང་ཉིས་ཁྲི་ལྔ་སྟོང་ངོ་༎ ཏམ་ལིར་རྒྱ་མཚོའི་ལྷ་དང་ཁྲི་ཉིས་སྟོང་ངོ་༎ བ་སོའི་གྲོང་དུ་བློ་གྲོས་བཟང་པོ་དང་ཁྲི་བརྒྱད་སྟོང་ངོ་༎ རྒྱལ་པོའི་ཁབ་ཏུ་མུན་སེལ་དང་ཉི་ཁྲི་ལྔ་སྟོང་ངོ་༎ ཝའ་ར་ནའ་སིར་དབང་ཕྱུག་ཆེན་པོའི་སྡེ་དང་བརྒྱ་ཐམ་པའོ་༎ རཙབ༹་ཅན་དུ་རྒྱ་མཚོའི་སྡེ་དང་བརྒྱད་ཁྲི་བཞི་སྟོང་ངོ་༎ གྲུ་འཛིན་དུ་དཀའ་ཐུབ་སྤྱོད་དང་སྟོང་ངོ་༎ རཙབ༹་ཅན་དུ་སའི་གདོང་དང་བརྒྱད་ཁྲི་བཞི་སྟོང་ངོ་༎ ཝའ་ར་ནའ་སིར་སའི་བདག་པོ་དང་འབུམ་མོ་༎ དམག་གིས་མི་ཚུགས་པར་ས་འཛིན་དང་འབུམ་མོ་༎ མི་ཐི་ལར་ལྷ་ཆེན་པོ་དང་བརྒྱད་ཁྲི་བཞི་སྟོང་ངོ་༎ ཡང་མི་ཐི་ལར་ལྷ་ཆེན་པོ་ནས་བཟུང་སྟེ་མུ་ཁྱུད་ནས་ཤིང་རྟ་སྲ་བའི་བར་བརྒྱད་ཁྲི་བཞི་སྟོང་ངོ་༎ ཀུན་ཏུ་སྣང་བར་ནམ་མཁའི་བདག་པོ་དང་ཀླུ་མཉམ་སྐྱོང་དང་བདུན་ཁྲི་བདུན་བཞི་སྟོང་ངོ་༎ སྟོང་ངོ་༎ ཝའ་ར་ནའ་སིར་ཀྲི་ཀྲི་དང་ལེགས་སྐྱེས་དང་བརྒྱ་ཐམ་པའོ་བཞི་སྟོང་ངོ་༎ སྟོང་ངོ་༎ ༎ གྲུ་འཛིན་དུ་རྣ་བ་ཅན་དང་བུ་རམ་ཤིང་པ་དང་བཞི་སྟོང་ངོ་༎ སྟོང་ངོ་༎ ༎ བརྒྱ་ཐམ་པའོ་༎ གྲུ་འཛིན་དུ་འཕགས་སྐྱེས་པོ་དང་བུ་རམ་ཤིང་པ་ལ་སོགས་པས་ཁྱིམ་གྱི་བར་བརྒྱ་བཞི་སྟོང་ངོ་༎ སྟོང་ངོ་༎ ༎ བརྒྱ་ཐམ་པའོ་༎ ཐམ་པའོ་༎ སེར་སྐྱའི་གཞིར་ཤིང་རྟ་བཅུ་པ་ནས་བཟུང་སྟེ་ལྔ་ཁྲི་ལྔ་སྟོང་བྱུང་བ་ལ་སེང་གེའི་འགྲམ་ལས་བཞི་སྟེ་། བཞི་པོ་དེ་རྣམས་ལས་གཉིས་གཉིས་སོ་༎ སངས་རྒྱས་བཅོམ་ལྡན་འདས་ཡུལ་སེར་སྐྱའི་གཞི་ནྱ་གྲོ་དྷའི་ཀུན་དགའ་ར་བ་ན་བཞུགས་སོ་༎ དེ་ནས་སེར་སྐྱའི་གཞི་ན་གནས་པའི་ཤའཀྱ་རབ་ཏུ་མང་པོ་འདུན་ཁང་དུ་ཚོགས་ཤིང་འདུས་ནས་བར་སྐབས་ཀྱི་གཏམ་འདི་ལྟ་བུ་དག་གླེང་བར་བྱེད་༄༣༨༣བ་དེ༏་ཤེས་ལྡན་དག་། ཤའཀྱ་རྣམས་ནི་། གང་ལས་སྐྱེས་། ཐོག་མ་ནི་། གང་ཡིན་། རྒྱུ་ནི་། ཅི་ཞིག་ཡིན་། ཤའཀྱ་རྣམས་ཀྱི་སྔོན་གྱི་རིགས་རྒྱུད་ནི་། གང་ཡིན་། གལ་ཏེ་བདག་ཅག་གི་དྲུང་དུ་འགའ་ཞིག་འོངས་ནས་འདི་སྐད་འདྲི་སྟེ་། ཤེས་ལྡན་དག་། ཤའཀྱ་རྣམས་ནི་། གང་ལས་སྐྱེས་། ཐོག་མ་ནི་། གང་ཡིན་། རྒྱུ་ནི་། ཅི་ཞིག་ཡིན་། ཤའཀྱ་རྣམས་ཀྱི་སྔོན་གྱི་རིགས་རྒྱུད་ནི་། གང་ཡིན་ཞེས་དེ་སྐད་དུ་འདྲི་ན་། བདག་ཅག་གིས་ནི་། ཤའཀྱ་རྣམས་ནི་། གང་ལས་སྐྱེས་པ་དང་། ཐོག་མ་གང་ཡིན་པ་དང་། རྒྱུ་ནི་། ཅི་ཞིག་ཡིན་པ་དང་། ཤའཀྱ་རྣམས་ཀྱི་སྔོན་གྱི་རིགས་བརྒྱུད་ནི་། གང་ཡིན་པ་ཡང་མི་ཤེས་ན་། ཇི་སྐད་དུ་ལུང་བསྟན་། ཚུར་། བདག་ཅག་བཅོམ་ལྡན་འདས་གང་ན་བ་དེར་དོང་ལ་ལྷགས་པ་དང་། བཅོམ་ལྡན་འདས་ལ་དོན་འདི་ཉིད་ཞུས་ནས་། བཅོམ་ལྡན་འདས་ཀྱིས་བདག་ཅག་ལ་ཇི་སྐད་དུ་ལུང་བསྟན་པ་དེ་བཞིན་དུ་གཟུང་བར་བྱའོ་༎ དེ་ནས་སེར་སྐྱའི་གཞི་ན་གནས་པའི་ཤའཀྱ་རབ་ཏུ་མང་པོ་བཅོམ་ལྡན་འདས་གང་ན་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ་། ཕྱོགས་གཅིག་ཏུ་འདུག་ནས་། བཅོམ་ལྡན་འདས་ལ་སེར་སྐྱའི་གཞིའི་ཤའཀྱ་རྣམས་ཀྱིས་འདི་སྐད་ཅེས་གསོལ་ཏོ་༎ བཙུན་པ་། འདིར་བདག་ཅག་སེར་སྐྱའི་གཞིའི་ཤའཀྱ་རབ་ཏུ་མང་པོ་འདུན་ཁང་དུ་ཚོགས་ཤིང་འདུག་ནས་བར་སྐབས་བཀའ་མཆིད་འདི་ལྟ་བུ་དག་གླེང་སྟེ་། ཤའཀྱ་རྣམས་ནི་། གང་༄༣༨༤ཨ་༌༎ ལས་སྐྱེས་། ཐོག་མ་ནི་། གང་ཡིན་། རྒྱུ་ནི་། ཅི་ཞིག་ཡིན་། ཤའཀྱ་རྣམས་ཀྱི་སྔོན་གྱི་རིགས་རྒྱུད་ནི་། གང་ཡིན་། གལ་ཏེ་བདག་ཅག་གི་དྲུང་དུ་འགའ་ཞིག་འོངས་ནས་འདི་སྐད་ཅེས་འདྲི་སྟེ་། ཤེས་ལྡན་དག་། ཤའཀྱ་རྣམས་ནི་། གང་ལས་སྐྱེས་། ཐོག་མ་ནི་། གང་ཡིན་། རྒྱུ་ནི་། ཅི་ཞིག་ཡིན་། ཤའཀྱ་རྣམས་ཀྱི་སྔོན་གྱི་རིགས་རྒྱུད་ནི་། གང་ཡིན་ཞེས་དེ་སྐད་འདྲི་ན་། བདག་ཅག་གིས་ནི་། ཤའཀྱ་རྣམས་ནི་། གང་ལས་སྐྱེས་། ཐོག་མ་ནི་། གང་ཡིན་། རྒྱུ་ནི་། ཅི་ཞིག་ཡིན་། ཤའཀྱ་རྣམས་ཀྱི་སྔོན་གྱི་རིགས་རྒྱུད་ནི་། གང་ཡིན་པ་ཡང་མི་ཤེས་ན་། ཇི་སྐད་ལུང་བསྟན་། ཚུར་། བདག་ཅག་བཅོམ་ལྡན་འདས་གང་ན་བ་དེར་དོང་ལ་ལྷགས་པ་དང་། བཅོམ་ལྡན་འདས་ལ་དོན་འདི་ཉིད་ཞུས་ཏེ་། བཅོམ་ལྡན་འདས་ཀྱིས་བདག་ཅག་ལ་ཇི་སྐད་དུ་ལུང་བསྟན་པ་དེ་བཞིན་དུ་གཟུང་བར་བགྱིའོ་༎ སྙམ་ནས་། དེའི་སླད་དུ་བཅོམ་ལྡན་འདས་ལ་བདག་ཅག་དོན་འདི་ཉིད་ཞུ་ལགས་ན་། བཅོམ་ལྡན་འདས་། ཤའཀྱ་རྣམས་ནི་། གང་ལས་སྐྱེས་ལགས་། ཐོག་མ་ནི་། གང་ལགས་། རྒྱུ་ནི་། ཅི་ཞིག་ལགས་། ཤའཀྱ་རྣམས་སྔོན་གྱི་རིགས་རྒྱུད་ནི་། གང་ལགས་། དེ་ནས་བཅོམ་ལྡན་འདས་འདི་སྙམ་དུ་དགོངས་ཏེ་། གལ་ཏེ་ངས་ཤའཀྱ་རྣམས་ཀྱི་སྔོན་གྱི་རིགས་རྒྱུད་ལས་བརྩམས་ཏེ་ཆོས་ཀྱི་གཏམ་གླེང་ན་༎ ༄༣༨༤བ་མུ་སྟེགས་ཅན་དང་། ཀུན་ཏུ་རྒྱུ་གཞན་དག་འདི་སྐད་ཅེས་།
 śāriputra leaves for śrāvasti	དགེ་སྦྱོང་གོའུ་ཏ་མ་ནི་། ཅི་འདོད་པ་དེ་ལྟ་བུ་སྟོན་པས་བདག་ཉིད་ལ་བསྟོད་པར་བྱེད་དོ་༎ ཞེས་སྨྲ་བ་གང་ཡིན་པའི་གནས་འདི་ཡོད་པས་། ངའི་ཉན་ཐོས་ལས་ཤའཀྱ་རྣམས་ཀྱི་སྔོན་གྱི་རིགས་རྒྱུད་ལས་བརྩམས་ནས་ཆོས་ཀྱི་གཏམ་གླེང་བར་ནུས་པ་སུ་ཡོད་སྙམ་མོ་༎ དེའི་ཚེ་ཚེ་དང་ལྡན་པ་མོའུ་འགལ་གྱི་བུ་ཆེན་པོ་འཁོར་དེ་ཉིད་དུ་འདུས་ཤིང་འདུག་པར་གྱུར་ཏོ་༎ དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་མོའུ་འགལ་གྱི་བུ་ཆེན་པོ་ལ་གྱུར་ཏོ་༎ བཀའ་སྩལ་པ་། མོའུ་འགལ་གྱི་བུ་། ང་རྒྱབ་བསྙུང་བས་རེ་ཞིག་དེ་བསལ་གྱི་། ཁྱོད་ཀྱིས་ཤའཀྱ་རྣམས་ཀྱི་སྔོན་གྱི་རིགས་རྒྱུད་ལས་བརྩམས་ནས་དགེ་སློང་རྣམས་ལ་ཆོས་ཀྱི་གཏམ་བྱ་བར་སྤོབས་པར་གྱིས་ཤིག་། ཚེ་དང་ལྡན་པ་མོའུ་འགལ་གྱི་བུ་ཆེན་པོས་བཅོམ་ལྡན་འདས་ལ་ཅང་མི་སྨྲ་བས་ཁས་བླངས་སོ་༎ དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་མོའུ་འགལ་གྱི་བུ་ཆེན་པོས་ཅང་མི་སྨྲ་བས་ཁས་བླངས་པར་ཐུགས་སུ་ཆུད་ནས་སྣམ་སྦྱར་བལྟབ་སྟེ་སྔས་ཕངས་སུ་བཅུག་ནས་གློ་ག-ཡས་པ་ཕབ་སྟེ་ཞབས་ཀྱི་སྟེང་དུ་ཞབས་བཞག་ནས་སྣང་བའི་འདུ་ཤེས་དང་། དྲན་པ་དང་། ཤེས་བཞིན་དང་། ལྡང་བའི་འདུ་ཤེས་ཁོ་ན་ཡིད་ལ་མཛད་པས་མནལ་ཏོ་༎ དེ་ནས་ཚེ་དང་ལྡན་པ་མོའུ་འགལ་གྱིས་བུ་ཆེན་པོ་འདི་སྙམ་དུ་སེམས་ཏེ་། མ་ལ་བདག་གིས་སེམས་ཇི་ལྟར་མཉམ་པར་བཞག་ན་། ཤའཀྱ་༄༣༨༥ཨ་༌༎ རྣམས་ཀྱི་སྔོན་གྱི་རིགས་རྒྱུད་། ཤའཀྱ་རྣམས་གང་ལས་སྐྱེས་པ་དང་། ཐོག་མ་གང་ཡིན་པ་དང་། རྒྱུ་ཅི་ཞིག་ཡིན་པ་དང་། ཤའཀྱ་རྣམས་ཀྱི་སྔོན་གྱི་རིགས་རྒྱུད་གང་ཡིན་པ་མཐོང་བར་གྱུར་པ་དེ་ལྟ་བུའི་ཏིང་ངེ་འཛིན་ལ་སྙོམས་པར་འཇུག་པར་བྱའོ་༎ སྙམ་ནས་། དེ་ནས་ཚེ་དང་ལྡན་པ་མོའུ་འགལ་གྱི་བུ་ཆེན་པོས་སེམས་ཇི་ལྟར་མཉམ་པར་བཞག་ན་། ཤའཀྱ་རྣམས་ཀྱི་སྔོན་གྱི་རིགས་རྒྱུད་མཐོང་བར་འགྱུར་བ་དེ་ལྟ་བུའི་ཏིང་ངེ་འཛིན་ལ་སྙོམས་པར་ཞུགས་པ་དང་། ཚེ་དང་ལྡན་པ་མོའུ་འགལ་གྱི་བུ་ཆེན་པོས་ཤའཀྱ་རྣམས་ཀྱི་སྔོན་གྱི་རིགས་ཞུགས་པ་དང་། 
 obstruction by tīrthyas	རྒྱུད་། ཤའཀྱ་རྣམས་གང་ལས་སྐྱེས་པ་དང་། ཐོག་མ་གང་ཡིན་པ་དང་། རྒྱུ་ནི་། ཅི་ཞིག་ཡིན་པ་དང་། ཤའཀྱ་རྣམས་ཀྱི་སྔོན་གྱི་རིགས་རྒྱུད་ནི་། གང་ཡིན་པ་མཐོང་ངོ་༎ མཐོང་ནས་ཏིང་ངེ་འཛིན་དེ་ལས་ལངས་ཏེ་དགེ་སློང་གི་དགེ་འདུན་གྱི་གུང་ལ་སྟན་བཤམས་པ་ཉིད་ལ་འདུག་གོ་༎ འདུག་ནས་ཚེ་དང་ལྡན་པ་མོའུ་འགལ་གྱི་བུ་ཆེན་པོས་། སེར་སྐྱའི་གཞིའི་ཤའཀྱ་རྣམས་ལ་སྨྲས་པ་། གོའུ་ཏ་མ་དག་། འཇིག་རྟེན་འདི་འཇིག་ཅིང་། འཇིག་རྟེན་ཞིག་ན་སེམས་ཅན་ཕལ་ཆེར་འོད་གསལ་གྱི་ལྷའི་རིས་སུ་སྐྱེ་བར་འགྱུར་ཏེ་། དེ་རྣམས་དེ་ན་ཡིད་ལས་བྱུང་བའི་གཟུགས་ཕུན་སུམ་ཚོགས་པ་། དབང་པོ་མ་ཉམས་ཤིང་མ་ཚང་བ་མེད་པ་། ཡན་ལག་དང་ཉིད་ལག་ཐམས་ཅད་དང་ལྡན་པ་། ཁ་དོག་བཟང་བོས་གནས་པ་། རང་གི་འོད་ཅན་། ནམ་༄༣༨༥བ་མཁའ་ལ་འགྲོ་བ་། དགའ་བ་ཟ་ཞིང་དགའ་བའི་ཟས་ཀྱིས་ཚེ་རིང་ཞིང་ཡུན་རིང་དུ་གནས་སོ་༎ དེའི་ཚེ་ས་ཆེན་པོ་འདི་ཆུ་འབའ་ཞིག་ཏུ་འགྱུར་ཞིང་། མཚོ་གཅིག་ཏུ་འགྱུར་རོ་༎ ས་ཆེན་པོ་འདི་ཆུ་འབའ་ཞིག་གི་མཚོ་གཅིག་ཏུ་གྱུར་པའི་སྟེང་དུ་རླུང་གིས་སྤྲིས་མ་ཆགས་པ་དང་། མཁྲེགས་པ་དང་། ཁེབས་པར་བྱེད་དོ་༎ དཔེར་ན་། འོ་མ་བསྐོལ་བ་གྲང་བར་གྱུར་བའི་སྟེང་དུ་རླུང་གིས་སྤྲིས་མ་ཆགས་པ་དང་། མཁྲེགས་པ་དང་ཁེབས་པ་དེ་བཞིན་དུ་། ས་ཆེན་པོ་འདི་ཆུ་འབའ་ཞིག་གི་མཚོ་གཅིག་ཏུ་གྱུར་པའི་སྟེང་དུ་རླུང་གིས་སྤྲིས་མ་ཆགས་པ་དང་། མཁྲེགས་པ་དང་ཁེབས་བར་བྱེད་དོ་༎ སའི་བཅུད་དེ་ནི་། ཁ་དོག་ཕུན་སུམ་ཚོགས་པ་། དྲི་ཕུན་སུམ་ཚོགས་པ་དང་། རོ་ཕུན་སུམ་ཚོགས་པ་ཡིན་ཞིང་། ཁ་དོག་ཕུན་སུམ་ཚོགས་པ་ནི་། འདི་ལྟ་བུ་ཡིན་ཏེ་། དཔེར་ན་མར་གསར་ལྟ་བུའོ་༎ རོ་ནི་། འདི་ལྟ་བུ་ཡིན་ཏེ་། དཔེར་ན་། སྦྲང་མའི་སྦྲང་རྩི་བཙིར་བ་ལྟ་བུའི་དུས་གང་ཡིན་པ་དེ་ཡོད་དོ་༎ གོའུ་ཏ་མ་དག་། འཇིག་རྟེན་གང་ཡིན་པ་འདི་འཆགས་ཤིང་འཇིག་རྟེན་ཆགས་ན་། དེ་ནས་སེམས་ཅན་ཁ་ཅིག་ཚེ་ཟད་། ལས་ཟད་། བསོད་ནམས་ཟད་ནས་འོད་གསལ་གྱི་ལྷའི་རིས་ནས་ཤི་འཕོས་ནས་འདི་ལྟ་བུར་མི་རྣམས་དང་སྐལ་བ་མཉམ་པར་འོང་ཞིང་། དེ་རྣམས་འདི་ན་ཡིད་ལས་བྱུང་བའི་གཟུགས་ཕུན་སུམ་ཚོགས་པ་། དབང་པོ་མ་ཉམས་ཤིང་མ་ཚང་བ་མེད་པ་། ཡན་ལག་དང་ཉིང་ལག་ཐམས་ཅད་དང་ལྡན་༄༣༨༦ཨ་༌༎ ཞིང་ཁ་དོག་བཟང་པོས་གནས་པ་། རང་གི་འོད་ཅན་། ནམ་མཁའ་ལ་འགྲོ་བ་། དགའ་བ་ཟ་ཞིང་དགའ་བའི་ཟས་ཀྱིས་ཚེ་རིང་ཞིང་ཡུན་རིང་དུ་གནས་པར་འགྱུར་རོ༏་༏དེའི་ཚེ་ཉི་མ་དང་ཟླ་བ་ཡང་འཇིག་རྟེན་དུ་མི་འབྱུང་སྟེ་། རྒྱུ་སྐར་རྣམས་ཀྱང་མེད་། སྐད་ཅིག་དང་། ཐང་ཅིག་དང་། ཡུད་ཙམ་ཡང་མེད་། མཚན་མོ་དང་། ཉིན་མོ་ཡང་མེད་། ཟླ་བ་དང་། ཟླ་བ་ཕྱེད་དང་། དུས་ཚིགས་དང་། ལོ་རྣམས་ཀྱང་འཇིག་རྟེན་དུ་འབྱུང་བ་མེད་དོ་༎ སྐྱེས་པ་དང་། བུད་མེད་དུ་མངོན་པ་ཡང་མེད་ཀྱི་། གཞན་དུ་ན་། སེམས་ཅན་སེམས་ཅན་ཞེས་བྱ་བའི་གྲངས་སུ་འགྲོའོ་༎ དེ་ནས་སེམས་ཅན་བརྐམ་ཆགས་ཀྱི་རང་བཞིན་ཅན་ཞིག་གིས་། མཛུབ་མོའི་རྩེ་མོས་སའི་བཅུད་མྱོང་བར་བྱེད་དོ་༎ ཇི་ལྟ་ཇི་ལྟར་མྱངས་པ་དེ་ལྟ་དེ་ལྟར་སྲེད་དོ་༎ ཇི་ལྟ་ཇི་ལྟར་སྲེད་པ་དེ་ལྟ་དེ་ལྟར་ཁམ་གྱི་ཟས་རིམ་གྱིས་ཟའོ་༎ སེམས་ཅན་གཞན་དག་གིས་ཀྱང་སེམས་ཅན་དེ་མཛུབ་མོའི་རྩེ་མོས་སའི་བཅུད་མྱོང་བར་བྱེད་དེ་། ཇི་ལྟ་ཇི་ལྟར་མྱངས་པ་དེ་ལྟ་དེ་ལྟར་སྲེད་ལ་། ཇི་ལྟ་ཇི་ལྟར་སྲེད་པ་དེ་ལྟ་དེ་ལྟར་ཁམ་གྱི་ཟས་རིམ་གྱིས་ཟ་བ་མཐོང་ངོ་༎ མཐོང་ནས་དེ་རྣམས་ཀྱིས་ཀྱང་མཛུབ་མོའི་རྩེ་མོས་སའི་བཅུད་མྱོང་བར་རྩོམ་སྟེ་། ཇི་ལྟ་ཇི་ལྟར་མྱངས་པ་དེ་ལྟ་དེ་ལྟར་སྲེད་དོ་༎ ཇི་ལྟ་ཇི་ལྟར་སྲེད་པ་དེ་ལྟ་དེ་ལྟར་ཁམ་གྱི་ཟས་རིམ་གྱིས་ཟའོ་༎ གང་གི་ཚེ་སེམས་ཅན་དེ་རྣམས་ཀྱིས་སའི་བཅུད་ལ་ཁམ་གྱི་ཟས་རིམ་གྱིས་ཟོས་པ་དེའི་༄༣༨༦བ་ཚེ་དེ་རྣམས་ཀྱི་ལུས་ལ་མཁྲང་བ་དང་ལྕི་བ་ཞུགས་པར་གྱུར་ཏོ་༎ དེ་རྣམས་ཀྱི་ཁ་དོག་བཟང་པོ་༎ གསལ་བ་གང་ཡིན་པ་དེ་ཡང་ནུབ་པར་གྱུར་བས་། འཇིག་རྟེན་དུ་མུན་པ་བྱུང་བར་གྱུར་ཏོ་༎ གོའུ་ཏ་མ་དག་། ཆོས་ཉིད་ཀྱིས་འཇིག་རྟེན་དུ་མུན་པ་བྱུང་ན་། ཉི་མ་དང་ཟླ་བ་གཉིས་འཇིག་རྟེན་དུ་འབྱུང་བར་འགྱུར་རོ་༎ རྒྱུ་སྐར་དང་། སྐད་ཅིག་དང་། ཐང་ཅིག་དང་། ཡུད་ཅིག་དང་། མཚན་མོ་དང་། ཉིན་མོ་དང་། ཟླ་བ་དང་། ཟླ་བ་ཕྱེད་དང་། དུས་ཚིགས་དང་། ལོ་འཇིག་རྟེན་དུ་འབྱུང་བར་འགྱུར་རོ་༎ དེ་རྣམས་དེ་ཟ་ཞིང་ཟས་སུ་ཟ་བ་ལས་ཚེ་རིང་ཞིང་ཡུན་རིང་དུ་གནས་སོ་༎ དེ་རྣམས་ལས་ཁ་ཟས་ལ་ཆེས་ཉུང་ཟད་དུ་ཟ་བ་གང་ཡིན་པ་དེ་ནི་། ཁ་དོག་དང་ལྡན་པར་འགྱུར་རོ་༎ ཁ་ཟས་ལ་ཆེས་མང་དུ་ཟ་བ་གང་ཡིན་པ་དེ་ནི་། ཁ་དོག་ངན་པར་གྱུར་ཏེ་། ཁ་ཟས་ཀྱི་ཚད་གཉིས་ལ་བརྟེན་ནས་ཁ་དོག་རྣམ་པ་གཉིས་མངོན་ཏེ་། ཁ་དོག་རྣམ་པ་གཉིས་ཡོད་པས་། ཀྱེ་སེམས་ཅན་། ཁོ་བོ་ནི་། ཁ་དོག་དང་ལྡན་ནོ་༎ ཁྱེད་ནི་། ཁ་དོག་ངན་པ་ཡིན་ནོ་༎ ཞེས་སེམས་ཅན་གྱིས་སེམས་ཅན་ལ་ཁྱད་དུ་གསོད་དོ་༎ ཁ་དོག་གི་མངོན་པའི་ང་རྒྱལ་ཅན་དེ་རྣམས་སྡིག་པ་མི་དགེ་བའི་ཆོས་དེ་དག་ཉིད་བླངས་པའི་རྒྱུས་སའི་བཅུད་དེ་ནུབ་པར་གྱུར་ཏོ་༎ གོའུ་ཏ་མ་དག་། སའི་བཅུད་དེ་ནུབ་པ་ན་སེམས་ཅན་དེ་རྣམས་ཚོགས་ཤིང་འདུས་ནས་འདི་སྐད་ཅེས་། ཀྱི་ཧུད་བྲོ་བ་། ཀྱི་ཧུད་བྲོ་བ་ཞེས་སྨྲ་ཞིང་སྨྲེ་སྔགས་འདོན་ལ་། མྱ་ངན་དང་། སྡུག་བསྔལ་བར་གྱུར་༄༣༨༧ཨ་༌༎ ཏོ༏་༏དཔེར་ན་། ད་ལྟར་མི་རྣམས་ཀྱིས་ཟས་ཞིམ་པོ་ཅུང་ཟད་ཅིག་ཟོས་ནས་སྔོན་གྱི་ཡི་གེ་དང་། ཚིག་དང་ཚིག་འབྲུ་དེ་ཉིད་རྗེས་སུ་དྲན་ནས་འདི་སྐད་ཅེས་། ཀྱི་ཧུད་བྲོ་བ་། ཀྱི་ཧུད་བྲོ་བ་ཞེས་སྨྲ་བ་དེ་བཞིན་དུ་སེམས་ཅན་དེ་རྣམས་སའི་བཅུད་དེ་ནུབ་པ་ན་ཚོགས་ཤིང་འདུས་ནས་འདི་སྐད་ཅེས་། ཀྱི་ཧུད་བྲོ་བ་། ཀྱི་ཧུད་བྲོ་བ་ཞེས་སྨྲ་ཞིང་སྨྲེ་སྔགས་འདོན་ལ་། མྱ་ངན་དང་། སྡུག་བསྔལ་བར་གྱུར་ཀྱང་སྨྲས་པ་འདིའི་དོན་ནི་། འདི་ཡིན་། སྨྲས་པ་འདིའི་དོན་ནི་། འདི་ཡིན་ནོ་༎ ཞེས་དེའི་དོན་ནི་། མི་ཤེས་སོ་༎ གོའུ་ཏ་མ་དག་། སེམས་ཅན་དེ་རྣམས་ཀྱི་སའི་བཅུད་དེ་ནུབ་པ་ན་། ས་ཞག་ཁ་དོག་ཕུན་སུམ་ཚོགས་པ་། དྲི་ཕུན་སུམ་ཚོགས་པ་། རོ་ཕུན་སུམ་ཚོགས་པ་འབྱུང་བར་འགྱུར་ཏེ་། ཁ་དོག་ནི་། འདི་ལྟ་བུ་ཡིན་ཏེ་། དཔེར་ན་། དོང་ཀའི་མེ་ཏོག་ལྟ་བུའོ་༎ རོ་ནི་། འདི་ལྟ་བུ་ཡིན་ཏེ་། དཔེར་ན་། སྦྲང་མའི་སྦྲང་རྩི་བཙིར་བ་ལྟ་བུའོ་༎ དེ་རྣམས་དེ་ཟ་ཞིང་ཟས་སུ་ཟ་བ་ལས་ཚེ་རིང་ཡུན་རིང་དུ་གནས་སོ་༎ དེ་རྣམས་ལ་ཁ་ཟས་ལས་ཆེས་ཉུང་དུ་ཟ་བ་གང་ཡིན་པ་དེ་ནི་། ཁ་དོག་དག་དང་ལྡན་པར་གྱུར་ཏོ་༎ ཁ་ཟས་ལ་ཆེས་མང་དུ་ཟ་བ་གང་ཡིན་པ་དེ་ནི་། ཁ་དོག་ངན་པར་གྱུར་ཏོ་༎ ཟས་ཀྱི་ཚད་གཉིས་ལ་བརྟེན་ནས་ཁ་དོག་རྣམ་པ་གཉིས་མངོན་ཏེ་། ཁ་དོག་རྣམ་པ་གཉིས་ཡོད་པས་། ཀྱེ་སེམས་ཅན་། ཁོ་བོ་ནི་། ཁ་དོག་དང་ལྡན་ལ་། ཁྱོད་ནི་། ཁ་དོག་ངན་པ་ཡིན་ནོ་༎ ཞེས་སེམས་ཅན་གྱིས་སེམས་ཅན་ལ་ཁྱད་༄༣༨༧བ་དུ་གསོད་པར་བྱེད་དོ་༎ ཁ་དོག་གི་མངོན་པའི་ང་རྒྱལ་ཅན་དེ་རྣམས་སྡིག་པ་མི་དགེ་བའི་ཆོས་དེ་དག་ཉིད་བླངས་པའི་རྒྱུས་ས་ཞག་ནུབ་པར་གྱུར་ཏོ་༎ གོའུ་ཏ་མ་དག་། ས་ཞག་དེ་ནུབ་པར་གྱུར་པ་ན་སེམས་ཅན་དེ་རྣམས་ཚོགས་ཤིང་འདུས་ནས་འདི་སྐད་ཅེས་། ཀྱི་ཧུད་བྲོ་བ་། ཀྱི་ཧུད་བྲོ་བ་ཞེས་སྨྲ་ཞིང་སྨྲེ་སྔགས་འདོན་ལ་། མྱ་ངན་གྱིས་སྡུག་བསྔལ་བར་བྱེད་དོ་༎ དཔེར་ན་། ད་ལྟར་མི་རྣམས་སྡུག་བསྔལ་བ་དང་། ཡིད་མི་བདེ་བ་འགའ་ཞིག་གིས་རེག་པ་ན་། སྔོན་གྱི་ཡི་གེ་དང་། ཚིག་དང་། ཚིག་འབྲུ་དེ་ཉིད་རྗེས་སུ་དྲན་ནས་འདི་སྐད་ཅེས་། ཨཨེ་མའོ་ཀྱི་ཧུད་། ཨཨེ་མའོ་ཀྱི་ཧུད་ཅེས་སྨྲ་བ་དེ་བཞིན་དུ་སེམས་ཅན་དེ་རྣམས་ས་ཞག་དེ་ནུབ་པ་ན་། ཚོགས་ཤིང་འདུས་ནས་འདི་སྐད་ཅེས་། ཀྱི་ཧུད་བྲོ་བ་། ཀྱི་ཧུད་བྲོ་བ་ཞེས་སྨྲ་ཞིང་སྨྲེ་སྔགས་འདོན་ལ་། མྱ་ངན་དང་། སྡུག་བསྔལ་བར་གྱུར་ཀྱང་སྨྲས་པ་འདིའི་དོན་ནི་། འདི་ཡིན་། སྨྲས་པ་འདིའི་དོན་ནི་། འདི་ཡིན་ནོ་༎ ཞེས་བྱ་བར་དེའི་དོན་ནི་། མི་ཤེས་སོ་༎ གོའུ་ཏ་མ་དག་། སེམས་ཅན་དེ་རྣམས་ཀྱི་ས་ཞག་དེ་ནུབ་པ་ན་། མྱུ་གུའི་ཚལ་ཁ་དོག་ཕུན་སུམ་ཚོགས་པ་། དྲི་ཕུན་སུམ་ཚོགས་པ་། རོ་ཕུན་སུམ་ཚོགས་པ་འབྱུང་བར་འགྱུར་ཞིང་། ཁ་དོག་ནི་། འདི་ལྟ་བུ་ཡིན་ཏེ་། དཔེར་ན་། ཤིང་ཀ་དམ་པ་ཀའི་མེ་ཏོག་ལྟ་བུའོ་༎ རོ་ནི་། འདི་ལྟ་བུ་ཡིན་ཏེ་། དཔེར་ན་། སྦྲང་མའི་སྦྲང་རྩི་བཙིར་བ་ལྟ་བུའོ་༎ དེ་རྣམས་དེ་ཟ་ཞིང་ཟས་སུ་ཟ་བ་ལས་ཚེ་རིང་ཞིང་ཡུན་རིང་དུ་གནས་སོ་༎ དེ་རྣམས་ལས་ཁ་ཟས་ལ་ཆེས་༄༣༨༨ཨ་༌༎ ཉུང་བར་ཟ་བ་གང་ཡིན་པ་དེ་ནི་། ཁ་དོག་དང་ལྡན་པར་གྱུར་ཏོ་༎ ཁ་ཟས་ལ་ཆེས་མང་དུ་ཟ་བ་གང་ཡིན་པ་དེ་ནི་། ཁ་དོག་ངན་པར་གྱུར་ཏོ་༎ ཟས་ཀྱི་ཚད་གཉིས་ལ་བརྟེན་ནས་ཁ་དོག་རྣམ་པ་གཉིས་མངོན་ནོ་༎ ཁ་དོག་རྣམ་པ་གཉིས་ཡོད་པས་། ཀྱེ་སེམས་ཅན་། ཁོ་བོ་ནི་། ཁ་དོག་དང་ལྡན་ལ་། ཁྱོད་ནི་། ཁ་དོག་ངན་པ་ཡིན་ནོ་༎ ཞེས་སེམས་ཅན་གྱིས་སེམས་ཅན་ལ་ཁྱད་དུ་གསོད་པར་བྱེད་དོ་༎ ཁ་དོག་གི་མངོན་པའི་ང་རྒྱལ་ཅན་དེ་རྣམས་སྡིག་པ་མི་དགེ་བའི་ཆོས་དེ་དག་ཉིད་བླངས་པའི་རྒྱུས་། མྱུ་གུའི་ཚལ་དེ་ནུབ་པར་གྱུར་ཏོ་༎ གོའུ་ཏ་མ་དག་། མྱུ་གུའི་ཚལ་དེ་ནུབ་པར་གྱུར་པ་ན་། སེམས་ཅན་དེ་རྣམས་ཚོགས་ཤིང་འདུས་ནས་འདི་སྐད་ཅེས་། མདུན་ནས་ཕར་སོང་། མདུན་ནས་ཕར་སོང་ཞེས་སྨྲ་ཞིང་སྨྲེ་སྔགས་འདོན་ལ་། མྱ་ངན་དང་། སྡུག་བསྔལ་བར་གྱུར་ཏོ་༎ དཔེར་ན་། ད་ལྟར་མི་རྣམས་འགའ་ཞིག་ལ་ཚིག་དྲག་པོའི་ཚར་བཅད་པས་ཚར་གཅད་པར་འདོད་པ་ན་། སྔོན་གྱི་ཡི་གེ་དང་། ཚིག་དང་། ཚིག་འབྲུ་དེ་དག་ཉིད་རྗེས་སུ་ཟློས་ཤིང་འདི་སྐད་ཅེས་། མདུན་ནས་ཕར་སོང་། མདུན་ནས་ཕར་སོང་ཞེས་སྨྲ་བ་དེ་བཞིན་དུ་སེམས་ཅན་དེ་རྣམས་མྱུ་གུའི་ཚལ་ནུབ་པ་དང་། ཚོགས་ཤིང་འདུས་ནས་འདི་སྐད་ཅེས་། མདུན་ནས་ཕར་སོང་། མདུན་ནས་ཕར་སོང་ཞེས་སྨྲ་ཞིང་། སྨྲེ་སྔགས་འདོན་ལ་། མྱ་ངན་དང་། སྡུག་བསྔལ་བར་གྱུར་ཀྱང་སྨྲས་པ་འདིའི་དོན་ནི་། འདི་ཡིན་། སྨྲས་པ་། འདིའི་དོན་ནི་། འདི་ཡིན་༄༣༨༨བ་ནོ་༎ ཞེས་བྱ་བར་དེའི་དོན་ནི་། མི་ཤེས་སོ་༎ གོའུ་ཏ་མ་དག་། སེམས་ཅན་དེ་རྣམས་ཀྱི་མྱུ་གུའི་ཚལ་ནུབ་ནས་མ་རྨོས་མ་བཏབ་པའི་འབྲས་སའ་ལུའི་འབྲས་བུ་ཚོན་བཞི་པ་ཕུབ་མ་དང་། སྦུན་པ་མེད་པ་། ཤུན་པ་མེད་པ་། དག་པ་། གཙང་མ་སྐྱེས་ཏེ་། དེ་ནུབ་བརྔས་ན་། ནང་སྐྱེ་ཞིང་སྨིན་པར་འགྱུར་། ནང་བརྔས་ན་། ནུབ་སྐྱེ་ཞིང་སྨིན་པར་འགྱུར་པས་། བརྔས་ཤིང་བརྔས་ཀྱང་སླར་སྐྱ་པས་བརྔས་པར་ཡང་མི་མངོན་ནོ་༎ དེ་རྣམས་དེ་ཟ་ཞིང་དེ་ཟས་སུ་ཟ་བ་ལས་ཚེ་རིང་ཞིང་ཡུན་རིང་དུ་གནས་སོ་༎ གང་ནས་སེམས་ཅན་དེ་རྣམས་ཀྱིས་མ་རྨོས་མ་བཏབ་པའི་འབྲས་སའ་ལུའི་འབྲས་བུ་ལ་ཁམ་གྱི་ཟས་སུ་རིམ་གྱིས་ཟོས་པ་དེ་ནས་དེ་རྣམས་ཀྱི་དབང་པོ་ཐ་དད་པ་བྱུང་བར་གྱུར་ཏེ་། ཁ་ཅིག་ལ་ནི་། སྐྱེས་པའི་དབང་པོའོ་༎ ཁ་ཅིག་ལ་ནི་། བུད་མེད་ཀྱི་དབང་པོའོ་༎ དེ་ན་བུད་མེད་ཀྱི་དབང་པོ་ཅན་གང་ཡིན་པ་རྣམས་དང་། སྐྱེས་པའི་དབང་པོ་ཅན་གང་ཡིན་པ་རྣམས་གཅིག་ལ་གཅིག་མིག་གིས་མིག་ཚུགས་སུ་བལྟའོ་༎ ཇི་ལྟ་ཇི་ལྟར་གཅིག་ལ་གཅིག་མིག་གིས་མིག་ཚུགས་སུ་བལྟ་བ་དེ་ལྟ་དེ་ལྟར་ཀུན་ཏུ་ཆགས་སོ་༎ ཇི་ལྟ་ཇི་ལྟར་ཀུན་ཏུ་ཆགས་པ་དེ་ལྟ་དེ་ལྟར་ཞེན་ཏོ་༎ ཇི་ལྟ་ཇི་ལྟར་ཞེན་པ་དེ་ལྟ་དེ་ལྟར་ལོག་པར་ཞུགས་སོ་༎ སེམས་ཅན་གཞན་དག་གིས་ཀྱང་སེམས་ཅན་གྱིས་སེམས་ཅན་ལ་ལོག་པར་ཞུགས་པ་མཐོང་ངོ་༎ མཐོང་ནས་ཀྱང་ས་དང་། བོང་བ་དང་། གསེག་མ་དང་། གྱོ་མོས་གཏོར་ནས་འདི་སྐད་ཅེས་། སེམས་ཅན་ངན་པ་ཐ་ཆད་རྣམས་ནི་། བྱ་བ་མ་ཡིན་པ་བྱེད་དོ་༎ སེམས་ཅན་ངན་པ་ཐ་ཆད་རྣམས་ནི་། བྱ་བ་མ་༄༣༨༩ཨ་༌༎ ཡིན་པ་བྱེད་པ་ཡིན་གྱི་། ཀབ༹འི་སེམས་ཅན་། ཁྱོད་ཀྱིས་ད་ཇི་ལྟར་སེམས་ཅན་སུན་དབྱུང་ཞེས་སྨྲའོ་༎ དཔེར་ན་། ད་ལྟར་མི་རྣམས་བག་མ་བླངས་པ་ན་། ཕྱེ་མ་དང་། དྲི་དང་། ཕྲེང་བ་དང་། གོས་དང་། འབྲས་ཡོས་ཀྱིས་གཏོར་ནས་འདི་སྐད་ཅེས་། བག་མ་བདེ་བར་གྱུར་ཅིག་། ཅེས་ཟེར་བ་དེ་བཞིན་དུ་སེམས་ཅན་རྣམས་ཀྱིས་། སེམས་ཅན་གྱིས་སེམས་ཅན་ལ་ལོག་པར་ཞུགས་པ་མཐོང་བ་ན་། སས་གཏོར་ཅིང་། བོང་བ་དང་། གསེག་མ་དང་། གྱོ་མོ་རྣམས་ཀྱིས་ཀྱང་གཏོར་ནས་འདི་སྐད་ཅེས་། སེམས་ཅན་ངན་པ་ཐ་ཆད་རྣམས་ནི་། བྱ་བ་མ་ཡིན་པ་བྱེད་དོ་༎ སེམས་ཅན་ངན་པ་ཐ་ཆད་རྣམས་ནི་། བྱ་བ་མ་ཡིན་པ་བྱེད་པ་ཡིན་གྱི་། ཀབ༹འི་སེམས་ཅན་། ཁྱེད་ཀྱིས་ད་ཇི་ལྟར་སེམས་ཅན་སུན་དབྱུང་ཞེས་སྨྲ་བའི་དུས་གང་ཡིན་པ་དེ་ཡོད་དོ་༎ གོའུ་ཏ་མ་དག་། དེ་ལྟར་ན་། སྔོན་ཆོས་མ་ཡིན་པར་འདོད་པ་གང་ཡིན་པ་དང་། སྔོན་གྱི་འདུལ་བ་མ་ཡིན་པར་འདོད་པ་གང་ཡིན་པ་དེ་ནི་། ད་ལྟར་ཆོས་སུ་འདོད་། འདུལ་བར་འདོད་དོ་༎ སྔོན་སྨད་པར་བྱ་བར་འདོད་པ་གང་ཡིན་པ་དེ་ནི་། ད་ལྟར་བསྔགས་པར་བྱ་བར་འདོད་དོ་༎ དེ་རྣམས་ཀྱིས་དེ་ཞག་གཅིག་སྤངས་པ་ནས་ཞག་གཉིས་དང་། གསུམ་དང་། བདུན་ཡང་སྤངས་སོ་༎ གང་ནས་སེམས་ཅན་དེ་རྣམས་སྡིག་པ་ཅན་དམ་པ་མ་ཡིན་པའི་ཆོས་དེ་ལ་ལྷག་པར་སྡིག་པ་ཅན་གྱི་བརྟུལ་ཞུགས་སྤྱོད་པ་དེ་ནས་དེ་རྣམས་ཁང་པ་རྩིག་པ་ལ་བརྩོན་པར་བྱེད་དེ་། འདིར་བདག་ཅག་༄༣༨༩བ་བྱ་བ་མ་ཡིན་པ་སྤྱད་དོ་༎ འདིར་བདག་ཅག་བྱ་བ་མ་ཡིན་པ་སྤྱད་དོ་༎ ཞེས་ཟེར་བས་ཁྱིམ་ཁྱིམ་ཞེས་བྱ་བར་གྲགས་ཏེ་། གོའུ་ཏ་མ་དག་། འདི་ནི་། འཇིག་རྟེན་དུ་ཁང་པའི་ལས་ཀྱི་མཐའ་རྣམས་བྱུང་བའི་རྩོམ་པ་དང་པོ་ཡིན་ནོ་༎ དེ་ཡང་ཆོས་ཀྱིས་ཡིན་གྱི་། ཆོས་མ་ཡིན་པས་མ་ཡིན་ཏེ་། དེ་ལ་རྒྱལ་བའི་དབང་པོའི་ཆོས་ལ་འདི་ནི་། གཙོ་བོ་ཡིན་ཏེ་། དེ་རྣམས་ནུབ་བཟའ་བ་དོན་དུ་གཉེར་བ་ཡང་དགོངས་ཀ་སའ་ལུའི་ཆེད་དུ་འདོང་བར་བྱེད་དོ་༎ ནང་བཟའ་བ་དོན་དུ་གཉེར་བ་ཡང་ནང་པར་སའ་ལུའི་ཆེད་དུ་འདོང་བར་བྱེད་དོ་༎ དེ་ནས་སེམས་ཅན་སྙོམས་ལས་ཀྱི་རང་བཞིན་ཅན་ཞིག་གིས་། ནང་པར་གྱི་སའ་ལུ་ནུབ་མོ་བླངས་སོ་༎ དེ་ནས་སེམས་ཅན་ཞིག་གིས་སེམས་ཅན་དེ་ལ་འདི་སྐད་ཅེས་སྨྲས་སོ་༎ ཀྱེ་སེམས་ཅན་ཁྱོད་ཚུར་། སའ་ལུའི་ཕྱིར་འདོང་ངོ་༎ དེ་ནས་སེམས་ཅན་དེས་སེམས་ཅན་དེ་ལ་འདི་སྐད་ཅེས་སྨྲས་སོ་༎ ཀྱེ་སེམས་ཅན་། ཁྱོད་རང་གི་སའ་ལུ་ལ་སོམས་ཤིག་། ཁོ་བོས་ནི་། ནང་པར་གྱི་སའ་ལུ་དོ་ནུབ་བླངས་སོ་༎ དེ་ནས་སེམས་ཅན་དེ་འདི་སྙམ་དུ་སེམས་ཏེ་། ཀྱེ་མ་། དེ་ནི་། ལེགས་སོ་༎ ཀྱེ་མ༏་དེ་ནི་། ཤིན་ཏུ་ལེགས་ཀྱི་། མ་ལ་བདག་གིས་ཞག་གཉིས་ཀྱི་དང་། ཞག་གསུམ་གྱི་དང་། ཞག་བདུན་གྱི་བར་གྱི་སའ་ལུ་བླང་ངོ་༎ སྙམ་དུ་སེམས་ནས་། དེས་ཞག་གཉིས་ཀྱི་དང་། ཞག་གསུམ་གྱི་དང་། ཞག་བདུན་གྱི་བར་གྱི་སའ་ལུ་བླངས་སོ་༎ དེ་ནས་སེམས་ཅན་ཞིག་གིས་སེམས་ཅན་དེ་ལ་འདི་སྐད་ཅེས་སྨྲས་སོ་༎ ཀྱེ་སེམས་ཅན་། ཁྱོད་ཚུར་། སའ་ལུའི་ཕྱིར་འདོང་ངོ་༎ དེ་ནས་སེམས་ཅན་༄༣༩༠ཨ་༌༎ དེས་སེམས་ཅན་དེ་ལ་འདི་སྐད་ཅེས་སྨྲས་སོ་༎ ཀྱེ་སེམས་ཅན་། ཁྱོད་རང་གི་སའ་ལུ་ལ་སོམས་ཤིག་། ཁོ་བོས་ནི་། ཞག་གཉིས་ཀྱི་དང་། ཞག་གསུམ་གྱི་དང་། ཞག་བདུན་གྱི་བར་གྱི་སའ་ལུ་བླངས་ཟིན་ཏོ་༎ དེ་ནས་སེམས་ཅན་དེ་འདི་སྙམ་དུ་སེམས་ཏེ་། ཀྱེ་མ་། དེ་ནི་། ལེགས་སོ་༎ ཀྱེ་མ་། དེ་ནི་། ཤིན་ཏུ་ལེགས་ཀྱི་། མ་ལ་བདག་གིས་ཟླ་བ་ཕྱེད་དང་། ཟླ་བ་གཅིག་གི་སའ་ལུ་བླང་ངོ་༎ སྙམ་ནས་། དེས་ཟླ་བ་ཕྱེད་དང་། ཟླ་བ་གཅིག་གི་སའ་ལུ་བླངས་སོ་༎ གང་ནས་སེམས་ཅན་དེ་རྣམས་ཀྱིས་མ་རྨོས་མ་བཏབ་པའི་འབྲས་སའ་ལུའི་འབྲུ་གསོག་འཇོག་གིས་ཡོངས་སུ་ལོངས་སྤྱད་པས་ཟོས་པ་དེ་ནས་སའ་ལུ་དེའི་འབྲས་བུ་ཕུབ་མ་དང་། སྦུན་པ་དང་། ཤུན་པས་ག-ཡོགས་པར་གྱུར་ཏོ་༎ བརྔས་ཤིང་བརྔས་ན་ཡང་ཕྱིར་མི་སྐྱེ་བས་བརྔས་པར་ཡང་མངོན་ལ་། སའ་ལུ་ཡང་སྦུབས་སམ་། ཡལ་གའི་སྦུབས་ལ་ཡོད་པར་གྱུར་ཏོ་༎ དེ་ནས་སེམས་ཅན་དེ་རྣམས་ཚོགས་ཤིང་འདུས་ནས་ཤེས་ལྡན་དག་། བདག་ཅག་སྔོན་ཡིད་ལས་བྱུང་བའི་གཟུགས་ཕུན་སུམ་ཚོགས་པ་། དབང་པོ་མ་ཉམས་ཤིང་མ་ཚང་བ་མེད་པ་། ཡན་ལག་དང་ཉིད་ལག་ཐམས་ཅད་དང་ལྡན་པ་། ཁ་དོག་བཟང་པོས་གནས་པ་། རང་གི་འོད་དང་ལྡན་པ་། ནམ་མཁའ་ལ་འགྲོ་ཞིང་། དགའ་བ་ཟ་ཞིང་དགའ་བའི་ཟས་ཀྱིས་ཚེ་རིང་ཞིང་ཡུན་རིང་དུ་གནས་ལ་། བདག་ཅག་སའི་བཅུད་ཁ་དོག་ཕུན་སུམ་ཚོགས་པ་། དྲི་ཕུན་སུམ་ཚོགས་པ་། རོ་ཕུན་སུམ་ཚོགས་པ་བྱུང་བར་གྱུར་ཏོ་༎ བདག་ཅག་སའི་བཅུད་ལ་༄༣༩༠བ་ཁམ་གྱི་ཟས་སུ་རིམ་གྱིས་ཟོས་ཏེ་། གང་གི་ཚེ་བདག་གི་སའི་བཅུད་ལ་ཁམ་གྱི་ཟས་སུ་རིམ་གྱིས་ཟོས་པ་དེའི་ཚེ་། བདག་ཅག་གི་ལུས་ལ་རྩུབ་པ་ཉིད་དང་། ལྗི་བ་ཉིད་དག་ཞུགས་པར་གྱུར་ཏོ་༎ ཁ་དོག་བཟང་པོའི་གསལ་བ་གང་ཡིན་པ་དེ་ནུབ་པར་གྱུར་པས་། འཇིག་རྟེན་དུ་མུན་པ་བྱུང་བར་གྱུར་ཏོ་༎ བདག་ཅག་དེ་ཟ་ཞིང་དེ་ཟས་སུ་ཟ་བ་ལས་ཚེ་རིང་ཞིང་ཡུན་རིང་དུ་གནས་པར་གྱུར་ཏོ་༎ བདག་ཅག་ལས་ཁ་ཟས་ཆེས་ཉུང་དུ་ཟ་བ་གང་ཡིན་པ་དེ་ནི་། ཁ་དོག་བཟང་པོར་གྱུར་། ཁ་ཟས་ཆེས་མང་དུ་ཟ་བ་གང་ཡིན་པ་དེ་ནི་། ཁ་དོག་ངན་པར་གྱུར་ཏེ་། ཁ་ཟས་ཀྱི་ཚད་གཉིས་ལ་བརྟེན་ནས་ཁ་དོག་རྣམ་པ་གཉིས་མངོན་ཏེ་ཁ་དོག་རྣམ་པ་གཉིས་ཡོད་པས་། ཀབ༹འི་སེམས་ཅན་། ཁོ་བོ་ནི་། ཁ་དོག་དང་ལྡན་ལ་། ཁྱོད་ནི་། ཁ་དོག་ངན་པ་ཡིན་ནོ་༎ ཞེས་སེམས་ཅན་གྱིས་སེམས་ཅན་ལ་ཁྱད་དུ་གསོད་པར་བྱེད་དོ་༎ བདག་ཅག་ཁ་དོག་གི་མངོན་པའི་ང་རྒྱལ་ཅན་རྣམས་སྡིག་པ་མི་དགེ་བའི་ཆོས་དེ་དག་ཉིད་བླངས་པའི་རྒྱུས་སའི་བཅུད་དེ་ནུབ་པར་གྱུར་ཏོ་༎ སའི་བཅུད་དེ་ནུབ་པ་ན་། ས་ཞག་ཁ་དོག་ཕུན་སུམ་ཚོགས་པ༏་དྲི་ཕུན་སུམ་ཚོགས་པ་། རོ་ཕུན་སུམ་ཚོགས་པ་བྱུང་བར་གྱུར་ཏེ་། བདག་ཅག་དེ་ཟ་ཞིང་དེ་ཟས་སུ་ཟ་བ་ལས་ཚེ་རིང་ཞིང་ཡུན་རིང་དུ་གནས་སོ་༎ བདག་ཅག་ལས་ཁ་ཟས་ཆེས་ཉུང་དུ་ཟ་བ་གང་ཡིན་པ་དེ་ནི་། ཁ་དོག་དང་ལྡན་པར་གྱུར་། ཁ་ཟས་ཆེས་མང་དུ་ཟ་བ་གང་ཡིན་པ་དེ་ནི་། ཁ་དོག་ངན་པར་གྱུར་ཏེ་། ཟས་ཀྱི་ཚད་གཉིས་ལ་བརྟེན་ནས་ཁ་དོག་རྣམ་པ་གཉིས་མངོན་ནོ་༎ ཁ་དོག་༄༣༩༡ཨ་༌༎ རྣམ་པ་གཉིས་ཡོད་པས་། ཀབ༹འི་སེམས་ཅན་། ཁོ་བོ་ནི་། ཁ་དོག་དང་ལྡན་ལ་། ཁྱོད་ནི་། ཁ་དོག་ངན་པ་ཡིན་ནོ་༎ ཞེས་སེམས་ཅན་གྱིས་སེམས་ཅན་ལ་ཁྱད་དུ་གསོད་པར་བྱེད་དོ་༎ བདག་ཅག་ཁ་དོག་གི་མངོན་པའི་ང་རྒྱལ་ཅན་རྣམས་སྡིག་པ་མི་དགེ་བའི་ཆོས་དེ་དག་ཉིད་བླངས་པའི་རྒྱུས་ས་ཞག་དེ་ནུབ་པར་གྱུར་ཏོ་༎ ས་ཞག་དེ་ནུབ་པ་ན་། མྱུ་གུའི་ཚལ་ཁ་དོག་ཕུན་སུམ་ཚོགས་པ་། དྲི་ཕུན་སུམ་ཚོགས་པ་། རོ་ཕུན་སུམ་ཚོགས་པ་བྱུང་བར་གྱུར་ཏེ་། བདག་ཅག་དེ་ཟ་ཞིང་དེ་ཟས་སུ་ཟ་བ་ལས་ཚེ་རིང་ཞིང་ཡུན་རིང་དུ་གནས་སོ་༎ བདག་ཅག་རྣམས་ལས་ཁ་ཟས་ཆེས་ཉུང་ངུ་ཟ་བ་གང་ཡིན་པ་དེ་ནི་། ཁ་དོག་དང་ལྡན་པར་གྱུར་། ཁ་ཟས་ཆེས་མང་དུ་ཟ་བ་གང་ཡིན་པ་དེ་ནི་། ཁ་དོག་ངན་པར་གྱུར་ཏེ་། ཟས་ཀྱི་ཚད་གཉིས་ལ་བརྟེན་ནས་ཁ་དོག་གི་རྣམ་པ་གཉིས་མངོན་ནོ་༎ ཁ་དོག་རྣམ་པ་གཉིས་ཡོད་པས་། ཀབ༹འི་སེམས་ཅན་། ཁོ་བོ་ནི་། ཁ་དོག་དང་ལྡན་ལ་། ཁྱོད་ནི་། ཁ་དོག་ངན་པ་ཡིན་ནོ་༎ ཞེས་སེམས་ཅན་གྱིས་སེམས་ཅན་ལ་ཁྱད་དུ་གསོད་པར་བྱེད་དོ་༎ བདག་ཅག་ཁ་དོག་གི་མངོན་པའི་ང་རྒྱལ་ཅན་རྣམས་སྡིག་པ་མི་དགེ་བའི་ཆོས་དེ་དག་ཉིད་བླངས་པའི་རྒྱུས་མྱུ་གུའི་ཚལ་དེ་ནུབ་པར་གྱུར་ཏོ་༎ མྱུ་གུའི་ཚལ་དེ་ནུབ་པ་ན་། མ་རྨོས་མ་བཏབ་པའི་འབྲས་སའ་ལུའི་འབྲུ་ཚོན་བཞི་པ་།
 tīthyas and śāriputra contest defeat of the tīthyas conversion of the tīthyas	ཕུབ་མ་མེད་པ་། སྦུན་པ་མེད་པ་། ཤུན་པ་མེད་པ་། དག་པ་། གཙང་མ་སྐྱེས་ཏེ་། དེ་ནུབ་པ་བརྔས་ན་། ནང་སྐྱེ་༄༣༩༡བ་ཞིང་སྨིན་པར་འགྱུར་། ནང་བརྔས་ན་། ནུབ་སྐྱེ་ཞིང་སྨིན་པར་འགྱུར་བས་། བརྔས་ཤིང་བརྔས་ཀྱང་སླར་ཡང་སྐྱེ་བས་བརྔས་པར་ཡང་མི་མངོན་ཏེ་། བདག་ཅག་དེ་ཟ་ཞིང་ཟས་སུ་ཟ་བ་ལས་ཚེ་རིང་ཞིང་ཡུན་རིང་དུ་གནས་སོ་༎ གང་ནས་བདག་ཅག་གིས་མ་རྨོས་མ་བཏབ་པའི་འབྲས་སའ་ལུའི་འབྲུ་གསོག་འཇོག་གིས་ཡོངས་སུ་ལོངས་སྤྱོད་པས་། ཟོས་པ་དེ་ནས་སའ་ལུ་དེའི་འབྲས་བུ་ཕུབ་མ་དང་། སྦུན་པ་དང་། ཤུན་པས་ག-ཡོགས་པར་གྱུར་ཏེ་། བརྔས་ཤིང་བརྔས་པ་ཡང་སླར་མི་སྐྱེ་བས་། བརྔས་པར་ཡང་མངོན་ལ་། སའ་ལུ་ཡང་སྦུབས་སམ་། ཡལ་གའི་སྦུབས་ལ་ཡོད་པར་གྱུར་པས་། མ་ལ་བདག་ཅག་ཚོགས་ཤིང་འདུས་ལ་ཞིང་གཞལ་ཏེ་མཚམས་བཅད་ལ་འདི་ནི་། ཁྱེད་ཀྱིའོ་༎ འདི་ནི་། ངའི་འོ་༎
 construction of the vihāras	ཞེས་མུ་ཐུག་བྲེ་བར་བྱའོ་༎ ཞེས་དེ་རྣམས་ཚོགས་ཤིང་འདུས་ནས་། ཞིང་བགོས་ཏེ་མཚམས་བཅད་མུ་ཐུག་བྲེས་སོ་༎ གོའུ་ཏ་མ་དག་། འདི་ནི་། འཇིག་རྟེན་དུ་མུ་ཐུག་བྲེ་བའི་ལས་ཀྱི་མཐའ་རྣམས་བྱུང་བའི་རྩོམ་པ་དང་པོ་ཡིན་ནོ་༎ དེ་ཡང་ཆོས་ཀྱིས་ཡིན་གྱི་། ཆོས་མ་ཡིན་པས་མ་ཡིན་ཏེ་། དེ་ལ་རྒྱལ་བའི་དབང་པོའི་ཆོས་ལ་འདི་ནི་། ཆོས་ཀྱི་གཙོ་བོ་ཡིན་ནོ་༎ དེ་ནས་སེམས་ཅན་ཞིག་གིས་རང་གི་སའ་ལུ་ཡོད་བཞིན་དུ་གཞན་གྱི་སའ་ལུ་ལ་མ་བྱིན་པར་བླངས་སོ་༎ སེམས་ཅན་གཞན་ཞིག་གིས་། སེམས་ཅན་དེས་རང་གི་སའ་ལུ་ཡོད་བཞིན་དུ་གཞན་གྱི་སའ་ལུ་ལ་མ་བྱིན་པར་བླངས་པ་མཐོང་ངོ་༎ མཐོང་ནས་སེམས་ཅན་དེ་ལ་འདི་སྐད་ཅེས་སྨྲས་སོ་༎ ཀབ༹འི་སེམས་ཅན་། ཁྱོད་༄༣༩༢ཨ་༌༎ རང་གི་སའ་ལུ་ཡོད་བཞིན་དུ་གཞན་གྱི་སའ་ལུ་ལ་མ་བྱིན་པར་ཅིའི་ཕྱིར་བླང་། ཀབ༹འི་སེམས་ཅན་། སོང་ལ་ཁྱོད་ཕྱིན་ཆད་དེ་ལྟར་མ་བྱེད་ཅིག་། སེམས་ཅན་དེས་ལན་གཉིས་ལན་གསུམ་དུ་ཡང་རང་གི་སའ་ལུ་ཡོད་བཞིན་དུ་གཞན་གྱི་སའ་ལུ་མ་བྱིན་པར་བླངས་སོ་༎ སེམས་ཅན་དེས་སེམས་ཅན་དེ་ལན་གཉིས་ལན་གསུམ་དུ་ཡང་རང་གི་སའ་ལུ་ཡོད་བཞིན་དུ་གཞན་གྱི་སའ་ལུ་ལ་མ་བྱིན་པར་ལེན་པ་མཐོང་ངོ་༎ མཐོང་ནས་སེམས་ཅན་དེ་ལ་འདི་སྐད་ཅེས་སྨྲས་སོ་༎ ཀབ༹འི་སེམས་ཅན་། ཁྱོད་རང་གི་སའ་ལུ་ཡོད་བཞིན་དུ་གཞན་གྱི་སའ་ལུ་ལ་མ་བྱིན་པར་ཅིའི་ཕྱིར་བླང་ཞེས་དེས་དེ་ཕར་དྲངས་། ཚུར་དྲངས་ནས་ཇི་ཙམ་ན་། འཁོར་གྱི་ནང་དུ་ཡང་ཁྲིད་དེ་། ཤེས་ལྡན་དག་། སེམས་ཅན་འདི་རང་གི་སའ་ལུ་ཡོད་བཞིན་དུ་། ལན་གཉིས་སམ་། ལན་གསུམ་གྱི་བར་དུ་གཞན་གྱི་སའ་ལུ་ལ་མ་བྱིན་པར་ལེན་ཏོ་༎ ཞེས་སྤྱོས་སོ་༎ དེ་ནས་སེམས་ཅན་དེ་རྣམས་ཀྱིས་སེམས་ཅན་དེ་ལ་འདི་སྐད་ཅེས་སྨྲས་སོ་༎ ཀབ༹འི་སེམས་ཅན་། ཁྱོད་རང་གི་སའ་ལུ་ཡོད་བཞིན་དུ་གཞན་གྱི་སའ་ལུ་ལ་མ་བྱིན་པར་ཅིའི་ཕྱིར་བླང་། ཀབ༹འི་སེམས་ཅན་། སོང་ལ་ཁྱོད་ཕྱིན་ཆད་དེ་ལྟར་མ་བྱེད་ཅིག་། དེ་ནས་སེམས་ཅན་དེས་སེམས་ཅན་དེ་རྣམས་ལ་འདི་སྐད་ཅེས་སྨྲས་སོ་༎ ཤེས་ལྡན་དག་། སེམས་ཅན་འདིས་བདག་སའ་ལུའི་ཕྱིར་ཕར་དྲངས་། ཚུར་དྲངས་ཏེ་། ཇི་ཙམ་ན་། འཁོར་གྱི་ནང་དུ་ཡང་ཕྱུང་ནས་སྤྱོས་སོ་༎ དེ་ནས་སེམས་ཅན་དེ་རྣམས་ཀྱིས་སེམས་ཅན་དེ་ལ་འདི་སྐད་ཅེས་སྨྲས་སོ་༎ ཀབ༹འི་སེམས་ཅན་། ༄༣༩༢བ་ཁྱོད་ཀྱིས་སེམས་ཅན་ལ་སའ་ལུའི་ཕྱིར་ཕར་དྲངས་། ཚུར་དྲངས་ནས་། ཇི་ཙམ་ན་འཁོར་གྱི་ནང་དུ་ཡང་ཕྱུང་ནས་ཅིའི་ཕྱིར་སྤྱོ་། ཀབ༹འི་སེམས་ཅན་། ཁྱོད་སོང་ལ་ཕྱིན་ཆད་དེ་ལྟར་མ་བྱེད་ཅིག་། དེ་ནས་སེམས་ཅན་དེ་རྣམས་འདི་སྙམ་དུ་སེམས་ཏེ་། ཤེས་ལྡན་དག་། སའ་ལུའི་ཕྱིར་ཕར་འདྲེན་། ཚུར་འདྲེན་ཅིང་། ཇི་ཙམ་ན་འཁོར་གྱི་ནང་དུ་སྤྱོ་བ་ཡང་སྣང་བས་། མ་ལ་བདག་ཅག་ཚོགས་ཤིང་འདུས་ལ་བདག་ཅག་གི་ནང་ན་སེམས་ཅན་ལྷག་པར་གཟུགས་བཟང་བ་། ལྷག་པར་བལྟ་ན་སྡུག་པ་། ལྷག་པར་མཛེས་པ་། ལྷག་པར་བསོད་ནམས་ཆེ་བར་གྲགས་པ་གང་ཡིན་པ་དེ་། བདག་ཅག་གི་ཞིང་རྣམས་ཀྱི་བདག་པོར་བསྐོས་དང་། དེས་བདག་ཅག་ཆད་པས་གཅད་པར་བྱ་བ་རྣམས་ལ་ནི་། ཆད་པས་གཅོད་པར་འགྱུར་། ཕན་གདགས་པར་བྱ་བ་རྣམས་ལ་ནི་། ཕན་འདོགས་པར་འགྱུར་ཏེ་། བདག་ཅག་གི་ཞིང་དག་ལས་འཁྲུངས་པ་གང་ཡིན་པ་དེ་ལས་ཆོས་བཞིན་དུ་ཐོག་ཤས་སྦྱིན་པར་བྱའོ་༎ སྙམ་ནས་དེ་རྣམས་འཚོགས་ཤིང་འདུས་ཏེ་། དེ་རྣམས་ཀྱི་ནང་ནས་སེམས་ཅན་ལྷག་པར་གཟུགས་བཟང་བ་། ལྷག་པར་བལྟ་ན་སྡུག་པ་། ལྷག་པར་མཛེས་པ་། ལྷག་པར་བསོད་ནམས་ཆེ་བར་གྲགས་པ་གང་ཡིན་པ་དེ་། ཞིང་རྣམས་ཀྱི་བདག་པོར་བསྐོས་ཏེ་འདི་སྐད་ཅེས་། ཀྱེ་སེམས་ཅན་། ཁྱོད་ཚུར་ཤོག་། ཁོ་བོ་ཅག་ལས་ཆད་པས་གཅད་པར་བྱ་བ་རྣམས་ལ་ནི་། ཆད་པས་ཆོད་ཅིག་། ཕན་གདགས་པར་བྱ་བ་ལ་ནི་། ཕན་ཐོགས་ཤིག་། ཁོ་བོ་ཅག་གི་ཞིང་དག་ལས་འཁྲུངས་པ་གང་ཡིན་པ་དེ་ལས་༄༣༩༣ཨ་༌༎ ཁྱོད་ལ་ཁོ་བོ་ཅག་གིས་ཆོས་བཞིན་དུ་ཐོག་ཤས་སྦྱིན་ནོ་༎ དེ་དེ་རྣམས་ལ་ཆད་པས་གཅད་པར་བྱ་བ་རྣམས་ལ་ནི་། ཆད་པས་གཅོད་། ཕན་གདགས་པར་བྱ་བ་རྣམས་ལ་ནི་། ཕན་འདོགས་པར་བྱེད་ཅིང་། དེ་ལ་དེ་རྣམས་ཀྱིས་ཞིང་དག་ལས་འཁྲུངས་པ་གང་ཡིན་པ་དེ་ལས་ཆོས་བཞིན་དུ་ཐོག་ཤས་འབུལ་ཏེ་། སྐྱེ་བོའི་ཚོགས་ཆེན་པོས་བཀུར་ཅིང་མང་པོས་བཀུར་བས་། མང་པོས་བཀུར་བ་། མང་པོས་བཀུར་བ་ཞེས་གྲགས་སོ་༎ ཞིང་རྣམས་ཀྱི་བདག་པོར་གྱུར་པ་ན་། ཉམས་པ་ལས་སྐྱོབ་པར་བྱེད་པས་། རྒྱལ་རིགས་། རྒྱལ་རིགས་ཞེས་བྱ་བར་གྲགས་སོ་༎ ཆོས་ཀྱིས་སྐྱེ་རྒུ་མགུ་བར་བྱེད་ཅིང་ཚུལ་ཁྲིམས་ཉམས་སུ་བླངས་ཏེ་གནས་། ཤེས་རབ་ཉམས་སུ་བླངས་ཏེ་གནས་པས་། རྒྱལ་པོ་། རྒྱལ་པོ་། ཞེས་བྱ་བར་གྲགས་སོ་༎ གོའུ་ཏ་མ་དག་། རྒྱལ་པོ་མང་པོས་བཀུར་གྱི་ཚེ་མི་རྣམས་ཀྱི་མིང་། སེམས་ཅན་། སེམས་ཅན་ཞེས་བྱ་བར་གྱུར་ཏོ་༎ གོའུ་ཏ་མ་དག་། རྒྱལ་པོ་མང་པོས་བཀུར་བའི་བུ་འོད་མཛེས་ཞེས་བྱ་སྟེ་། གོའུ་ཏ་མ་དག་། རྒྱལ་པོ་འོད་མཛེས་ཀྱི་ཚེ་མི་རྣམས་ཀྱི་མིང་། ཚུར་ཤོག་། ཚུར་ཤོག་། ཅེས་བྱ་བར་གྱུར་ཏོ་༎ འོད་མཛེས་ཀྱི་བུ་དགེ་བ་ཞེས་བྱ་སྟེ་། གོའུ་ཏ་མ་དག་། རྒྱལ་པོ་དགེ་བའི་ཚེ་མི་རྣམས་ཀྱི་མིང་།
 messenger to buddha	སྨེ་བ་ཅན་། སྨེ་བ་ཅན་ཞེས་བྱ་བར་གྱུར་ཏོ་༎ གོའུ་ཏ་མ་དག་། དགེ་བའི་བུ་དགེ་མཆོག་ཅེས་བྱ་སྟེ་། གོའུ་ཏ་མ་དག་། རྒྱལ་པོ་དགེ་མཆོག་གི་ཚེ་མི་རྣམས་ཀྱི་མིང་། སྤྲིན་མགྲིན་། སྤྲིན་མགྲིན་ཞེས་བྱ་བར་གྱུར་ཏོ་༎ དགེ་༄༣༩༣བ་མཆོག་གི་བུ་གསོ་སྦྱོང་འཕགས་ཞེས་བྱ་སྟེ་། གོའུ་ཏ་མ་དག་། རྒྱལ་པོ་གསོ་སྦྱོང་འཕགས་ཀྱི་ཚེ་མི་རྣམས་ཀྱི་མིང་། ཏ་ལའི་རྐང་། ཏ་ལའི་རྐང་ཞེས་བྱ་བར་གྱུར་ཏོ་༎ རྒྱལ་པོ་གསོ་སྦྱོང་འཕགས་ཀྱི་སྤྱི་བོར་ཤ་རྨེན་ཞིག་སྐྱེས་པ་འཇམ་ཞིང་ཤིན་ཏུ་མཉེན་ཏེ་། དཔེར་ན་། ཤིང་བལ་གྱི་འདབ་མའམ་། རས་བལ་གྱི་འདབ་མ་བཞིན་དུ་ཅུང་ཟད་ཀྱང་གནོད་པ་མི་སྐྱེད་དོ་༎ དེ་སྨིན་ནས་བརྟོལ་བ་དང་། ཁྱེའུ་གཟུགས་བཟང་བ་། བལྟ་ན་སྡུག་པ་། མཛེས་པ་། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ཀུན་ནས་བརྒྱན་པ་ཞིག་བྱུང་སྟེ་། སྤྱི་བོ་ལས་སྐྱེས་པས་། སྤྱི་བོ་སྐྱེས་། སྤྱི་བོ་སྐྱེས་ཞེས་བྱ་བར་གྱུར་ཏོ་༎ གཞོན་ནུ་བྱུང་མ་ཐག་ཏུ་རྒྱལ་པོ་གསོ་སྦྱོང་འཕགས་ཀྱི་བཙུན་མོ་དྲུག་ཁྲིའི་ནང་དུ་བཀྲི་བ་དང་། དེ་ཐམས་ཅད་ཀྱི་ནུ་མ་ལས་འོ་མ་ཟགས་ནས་རེ་རེས་ང་ལས་ནུ་། ང་ལས་ནུ་ཞེས་སྨྲས་པས་། ང་ལས་ནུ་། ང་ལས་ནུ་ཞེས་བྱ་བར་གྲགས་སོ་༎ གོའུ་ཏ་མ་དག་། རྒྱལ་པོ་ང་ལས་ནུ་གང་གི་ཚེ་རྒྱལ་སྲིད་བྱེད་པ་དེའི་ཚེ་མི་རྣམས་སེམས་པར་བྱེད་། འཇལ་བར་བྱེད་། ཉེ་བར་རྟོག་པར་བྱེད་དོ་༎ དེ་རྣམས་བསམ་། གཞལ་། ཉེ་བར་བརྟགས་ནས་བཟོའི་གནས་དང་། ལས་ཀྱི་གནས་ཐ་དད་པ་དག་བྱེད་དུ་འཇུག་པས་དེ་ན་། དེ་རྣམས་ཡིད་ལས་སྐྱེས་། ཡིད་ལས་སྐྱེས་ཞེས་བྱ་བར་གྲགས་སོ་༎ གོའུ་ཏ་མ་དག་། རྒྱལ་པོ་དྲུག་པོ་འདི་དག་ནི་། ཚེ་ཚད་མེད་ཅིང་། ཚེ་དཔག་ཏུ་མེད་པ་ཡིན་། བར་སྡོམ་ལ་། སེམས་ཅན་ཚུར་ཤོག་སྨེ་བ་ཅན་། སྤྲིན་མགྲིན་དང་ནི་དེ་བཞིན་དུ་༎ ཏ་ལའི་རྐང་དང་ཡིད་ལས་སྐྱེས་༎ སྔོན་གྱི་དེ་དྲུག་བསྡུས་པ་༄༣༩༤ཨ་༌༎ ཡིན་༎ གོའུ་ཏ་མ་དག་། རྒྱལ་པོ་ང་ལས་ནུའི་བརླ་ག-ཡས་པར་ཤ་རྨེན་ཞིག་སྐྱེས་པ་འཇམ་ཞིང་ཤིན་ཏུ་མཉེན་ཏེ་། དཔེར་ན་། ཤིང་བལ་གྱི་འདབ་མའམ་། རས་བལ་གྱི་འདབ་མ་བཞིན་དུ་ཅུང་ཟད་ཀྱང་གནོད་པ་མི་སྐྱེད་དོ་༎ དེ་སྨིན་ནས་བརྟོལ་བ་དང་། ཁྱེའུ་གཟུགས་བཟང་ཞིང་བལྟ་ན་སྡུག་པ་། མཛེས་པ་། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ཀུན་ནས་བརྒྱན་པ་ཞིག་བྱུང་སྟེ་། བརླ་ག-ཡས་པ་ལས་སྐྱེས་པས་། མིང་མཛེས་པ་། མཛེས་པ་ཞེས་བྱ་བར་གྱུར་ཏེ་། གཞོན་ནུ་དེ་རྫུ་འཕྲུལ་ཆེ་ཞིང་མཐུ་ཆེ་བ་ཡིན་པས་ད་དུང་ཡང་གླིང་བཞི་ལ་རྒྱལ་སྲིད་ཀྱི་དབང་ཕྱུག་ལ་དབང་བྱེད་དུ་འཇུག་གོ་། གོའུ་ཏ་མ་དག་། རྒྱལ་པོ་མཛེས་པའི་བརླ་ག-ཡོན་པར་ཤ་རྨེན་ཞིག་སྐྱེས་པ་འཇམ་ཞིང་ཤིན་ཏུ་མཉེན་ཏེ་། དཔེར་ན་། ཤིང་བལ་གྱི་འདབ་མའམ་། རས་བལ་གྱི་འདབ་མ་བཞིན་དུ་ཅུང་ཟད་ཀྱང་གནོད་པ་མི་སྐྱེད་དོ་༎ དེ་སྨིན་ནས་བརྟོལ་བ་དང་། ཁྱེའུ་གཟུགས་བཟང་ཞིང་བལྟ་ན་སྡུག་པ་། མཛེས་པ་། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ཀུན་ནས་བརྒྱན་པ་ཞིག་བྱུང་སྟེ་། བརླ་ག-ཡོན་པ་ལས་སྐྱེས་པས་། མིང་ཉེ་མཛེས་། ཉེ་མཛེས་ཞེས་བྱ་བར་གྱུར་ཏོ་༎ གཞོན་ནུ་དེ་རྫུ་འཕྲུལ་ཆེ་ཞིང་མཐུ་ཆེ་བ་ཡིན་པས་། ད་དུང་ཡང་གླིང་གསུམ་ལ་རྒྱལ་སྲིད་ཀྱི་དབང་ཕྱུག་ལ་དབང་བྱེད་དུ་འཇུག་གོ་། གོའུ་ཏ་མ་དག་། རྒྱལ་པོ་ཉེ་མཛེས་ཀྱི་རྐང་པ་ག-ཡས་པར་ཤ་རྨེན་ཞིག་སྐྱེས་པ་འཇམ་ཞིང་ཤིན་ཏུ་མཉེན་ཏེ་། ༄༣༩༤བ་དཔེར་ན་། ཤིང་བལ་གྱི་འདབ་མའམ་། རས་བལ་གྱི་འདབ་མ་བཞིན་དུ་ཅུང་ཟད་ཀྱང་གནོད་པ་མི་སྐྱེད་དོ་༎ དེ་སྨིན་ནས་བརྟོལ་བ་དང་། ཁྱེའུ་གཟུགས་བཟང་ཞིང་བལྟ་ན་སྡུག་པ་། མཛེས་པ་། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ཀུན་ནས་བརྒྱན་པ་ཞིག་བྱུང་སྟེ་། རྐང་པ་ག-ཡས་པ་ལས་སྐྱེས་པས་། མིང་མཛེས་ལྡན་། མཛེས་ལྡན་ཞེས་བྱ་བར་གྱུར་ཏོ་༎ གཞོན་ནུ་དེ་རྫུ་འཕྲུལ་ཆེ་ཞིང་མཐུ་ཆེ་བ་ཡིན་པས་། ད་དུང་ཡང་གླིང་གཉིས་ལ་རྒྱལ་སྲིད་ཀྱི་དབང་ཕྱུག་ལ་དབང་བྱེད་དུ་འཇུག་གོ་། གོའུ་ཏ་མ་དག་། རྒྱལ་པོ་མཛེས་ལྡན་གྱི་རྐང་པ་ག-ཡོན་པར་ཤ་རྨེན་ཞིག་སྐྱེས་པ་འཇམ་ཞིང་ཤིན་ཏུ་མཉེན་ཏེ་། དཔེར་ན་། ཤིང་བལ་གྱི་འདབ་མའམ་། རས་བལ་གྱི་འདབ་མ་བཞིན་དུ་ཅུང་ཟད་ཀྱང་གནོད་པ་མི་སྐྱེད་དོ་༎ དེ་སྨིན་ནས་བརྟོལ་བ་དང་། ཁྱེའུ་གཟུགས་བཟང་ཞིང་བལྟ་ན་སྡུག་པ་། མཛེས་པ་། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ཀུན་ནས་བརྒྱན་པ་ཞིག་བྱུང་སྟེ་། རྐང་པ་ག-ཡོན་པ་ལས་སྐྱེས་པས་། མིང་ཉེ་མཛེས་ལྡན་། ཉེ་མཛེས་ལྡན་ཞེས་བྱ་བར་གྱུར་ཏོ་༎ གཞོན་ནུ་དེ་རྫུ་འཕྲུལ་ཆེ་ཞིང་མཐུ་ཆེ་བ་ཡིན་པས་། ད་དུང་ཡང་གླིང་གཅིག་ལ་རྒྱལ་སྲིད་ཀྱི་དབང་ཕྱུག་ལ་དབང་བྱེད་དུ་འཇུག་གོ་། གོའུ་ཏ་མ་དག་། དེ་ལྟར་ན་། རྒྱལ་པོ་མང་པོས་བཀུར་གྱི་བུ་འོད་མཛེས་སོ་༎ འོད་མཛེས་ཀྱི་དགེ་བའོ་༎ དགེ་བའི་དགེ་མཆོག་གོ་། དགེ་མཆོག་གི་གསོ་སྤྱོང་འཕགས་སོ་༎ གསོ་སྦྱོང་འཕགས་ཀྱི་ང་ལས་ནུའོ་༎ ང་ལས་༄༣༩༥ཨ་༌༎ ནུའི་མཛེས་པའོ་༎ མཛེས་པའི་ཉེ་མཛེས་སོ་༎ ཉེས་མཛེས་ཀྱི་མཛེས་ལྡན་དང་། མཛེས་ལྡན་གྱི་ཉེ་མཛེས་ལྡན་དང་། བཟང་པོ་དང་། ལེགས་བཟང་དང་། བཏང་བ་དང་། བཏང་ཟུང་དང་། ཡན་ལག་དང་། ཡན་ལག་ཤིང་རྟ་དང་། ངན་སྤོང་དང་། སྐལ་ལྡན་ཤིང་རྟ་དང་། རྒྱ་མཚོ་དང་། རྒྱ་མཚོའི་བུ་དང་། རྒྱ་མཚོ་ཆེན་པོ་དང་། ཤ་ཀུ་ནི་དང་། ཤ་ཀུ་ནི་ཆེན་པོ་དང་། ཀུ་ཤ་དང་། ཉེ་བའི་ཀུ་ཤ་དང་། ཀུ་ཤ་ཆེན་པོ་དང་། ལེགས་མཐོང་དང་། ལེགས་མཐོང་ཆེན་པོ་དང་། རབ་ཐོབ་དང་། རབ་ཐོབ་ཆེན་པོ་དང་། རབ་ཏུ་སྒྲ་བསྒྲགས་དང་། རབ་ཏུ་སྒྲ་བསྒྲགས་ཆེན་པོ་དང་། འོད་བྱེད་དང་། རྟུལ་ཕོད་དང་། ལྷུན་པོ་ལྡན་དང་། ལྷུན་པོ་ཡོད་དང་། འོད་ཟེར་དང་། འོད་ཟེར་ལྡན་དང་། འོད་ཟེར་ཡོད་དང་། ཀུན་ནས་འོད་ཟེར་རོ་༎ གོའུ་ཏ་མ་དག་། ཀུན་ནས་འོད་ཟེར་གྱི་བུ་དང་། ཚ་བོ་དང་། ཡང་ཚ་དང་། སུམ་ཆའི་རྒྱུད་རྒྱལ་པོ་བརྒྱ་ཐམ་པ་། ཡུལ་གྲུ་འཛིན་དུ་བྱུང་སྟེ་། དེ་རྣམས་ཀྱི་ཐ་མ་ནི་། རྒྱལ་པོ་དགྲ་འདུལ་ཞེས་བྱ་བ་བྱུང་སྟེ་། དགྲ་འདུལ་བར་བྱེད་པས་། དགྲ་འདུལ་། དགྲ་འདུལ་ཞེས་བྱ་བར་གྱུར་ཏོ་༎ གོའུ་ཏ་མ་དག་། རྒྱལ་པོ་དགྲ་འདུལ་གྱི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་ལྔ་ཁྲི་བཞི་སྟོང་། ཡུལ་དམག་གིས་མི་ཚུགས་པར་བྱུང་ངོ་༎ དེ་རྣམས་ཀྱི་ཐ་མ་ནི་། རྒྱལ་པོ་མ་རྒྱལ་བ་ལས་རྒྱལ་བ་ཞེས་བྱ་བ་བྱུང་སྟེ་། མ་རྒྱལ་བ་ལས་རྒྱལ་བར་བྱེད་པས་ན་། མ་རྒྱལ་བ་ལས་རྒྱལ་བ་། མ་རྒྱལ་བ་༄༣༩༥བ་ལས་རྒྱལ་བ་ཞེས་བྱ་བར་གྲགས་སོ་༎ གོའུ་ཏ་མ་དག་། རྒྱལ་པོ་མ་རྒྱལ་བ་ལས་རྒྱལ་བའི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་དྲུག་ཁྲི་སུམ་སྟོང་། ཡུལ་ཝའ་ར་ནའ་སིར་བྱུང་སྟེ་། དེ་རྣམས་ཀྱི་ཐ་མ་ནི་། རྒྱལ་པོ་བཟོད་དཀའ་ཞེས་བྱ་བ་བྱུང་ངོ་༎ གོའུ་ཏ་མ་དག་། རྒྱལ་པོ་བཟོད་དཀའི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་བརྒྱད་ཁྲི་བཞི་སྟོང་། ཀིམ་པི་ལའི་གྲོང་ཁྱེར་དུ་བྱུང་སྟེ་། དེ་རྣམས་ཀྱི་ཐ་མ་ནི་། རྒྱལ་པོ་ཚངས་སྦྱིན་ཞེས་བྱ་བ་བྱུང་ངོ་༎ གོའུ་ཏ་མ་དག་། རྒྱལ་པོ་ཚངས་བྱིན་གྱི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་སུམ་ཁྲི་ཉིས་སྟོང་། གླང་པོ་ཆེའི་གྲོང་ཁྱེར་དུ་བྱུང་སྟེ་། དེ་རྣམས་ཀྱི་ཐ་མ་ནི་། རྒྱལ་པོ་གླང་པོས་སྦྱིན་ཞེས་བྱ་བ་བྱུང་ངོ་༎ གོའུ་ཏ་མ་དག་། རྒྱལ་པོ་གླང་པོས་སྦྱིན་གྱི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་ལྔ་སྟོང་། ཡུལ་རྡོ་འཇོག་ཏུ་བྱུང་སྟེ་། དེ་རྣམས་ཀྱི་ཐ་མ་ནི་། རྒྱལ་པོ་བལ་བུ་ཅན་ཞེས་བྱ་བ་བྱུང་ངོ་༎ གོའུ་ཏ་མ་དག་། རྒྱལ་པོ་བལ་བུ་ཅན་གྱི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་སུམ་ཁྲི་ཉིས་སྟོང་། གྲོང་ཁྱེར་བྲང་གིས་ཉལ་དུ་བྱུང་སྟེ་། དེ་རྣམས་ཀྱི་ཐ་མ་ནི་། རྒྱལ་པོ་ཚན་པོ་ཆེ་འདུལ་ཞེས་བྱ་བ་བྱུང་ངོ་༎ གོའུ་ཏ་མ་དག་། རྒྱལ་པོ་ཆེན་པོ་ཆེ་འདུལ་གྱི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་སུམ་ཁྲི་ཉིས་སྟོང་། གྲོང་ཁྱེར་མ་རྒྱལ་བ་ལས་རྒྱལ་བར་བྱུང་སྟེ་། དེ་རྣམས་ཀྱི་ཐ་མ་ནི་། རྒྱལ་པོ་རྒྱལ་བྱིན་ཞེས་བྱ་བ་བྱུང་ངོ་༎ གོའུ་ཏ་མ་དག་། རྒྱལ་༄༣༩༦ཨ་༌༎ པོ་རྒྱལ་བྱིན་གྱི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་སུམ་ཁྲི་ཉིས་སྟོང་། གྲོང་ཁྱེར་ཀུ་ནྱ་ཀུབ་ཛར་བྱུང་སྟེ་། དེ་རྣམས་ཀྱི་ཐ་མ་ནི་། རྒྱལ་པོ་རྒྱལ་སྡེ་ཞེས་བྱ་བ་བྱུང་ངོ་༎ གོའུ་ཏ་མ་དག་། རྒྱལ་པོ་རྒྱལ་སྡེའི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་ཁྲི་བརྒྱད་སྟོང་། གྲོང་ཁྱེར་ཙམ་པར་བྱུང་སྟེ་། དེ་རྣམས་ཀྱི་ཐ་མ་ནི་། རྒྱལ་པོ་ཀླུའི་ལྷ་ཞེས་བྱ་བ་བྱུང་ངོ་༎ གོའུ་ཏ་མ་དག་། རྒྱལ་པོ་ཀླུའི་ལྷའི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་ཉི་ཁྲི་ལྔ་སྟོང་། གྲོང་ཁྱེར་ཏ་ལའི་ཕྲེང་དུ་བྱུང་སྟེ་། དེ་རྣམས་ཀྱི་ཐ་མ་ནི་། རྒྱལ་པོ་མིའི་ལྷ་ཞེས་བྱ་བ་བྱུང་ངོ་༎ གོའུ་ཏ་མ་དག་། རྒྱལ་པོ་མིའི་ལྷའི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་ཁྲི་ཉིས་སྟོང་། གྲོང་ཁྱེར་ཏ་མ་ལིར་བྱུང་སྟེ་། དེ་རྣམས་ཀྱི་ཐ་མ་ནི་། རྒྱལ་པོ་རྒྱ་མཚོའི་ལྷ་ཞེས་བྱ་བ་བྱུང་ངོ་༎ གོའུ་ཏ་མ་དག་། རྒྱལ་པོ་རྒྱ་མཚོ་ལྷའི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་ཁྲི་བརྒྱད་སྟོང་གྲོང་ཁྱེར་བ་སོའི་གྲོང་དུ་བྱུང་སྟེ་། དེ་རྣམས་ཀྱི་ཐ་མ་ནི་། རྒྱལ་པོ་བློ་གྲོས་བཟང་པོ་ཞེས་བྱ་བ་བྱུང་ངོ་༎ གོའུ་ཏ་མ་དག་། རྒྱལ་པོ་བློ་གྲོས་བཟང་པོའི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་ཉི་ཁྲི་ལྔ་སྟོང་། གྲོང་ཁྱེར་རྒྱལ་པོའི་ཁབ་ཏུ་བྱུང་སྟེ་། དེ་རྣམས་ཀྱི་ཐ་མ་ནི་། རྒྱལ་པོ་མུན་སེལ་ཞེས་བྱ་བ་བྱུང་ངོ་༎ གོའུ་ཏ་མ་དག་། རྒྱལ་པོ་མུན་སེལ་གྱི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་༄༣༩༦བ་རྒྱལ་པོ་བརྒྱ་ཐམ་པ་ཡང་། གྲོང་ཁྱེར་ཝའ་ར་ནའ་སིར་བྱུང་སྟེ་། དེ་རྣམས་ཀྱི་ཐ་མ་ནི་། རྒྱལ་པོ་དབང་ཕྱུག་ཆེན་པོའི་སྡེ་ཞེས་བྱ་བ་བྱུང་ངོ་༎ གོའུ་ཏ་མ་དག་། རྒྱལ་པོ་དབང་ཕྱུག་ཆེན་པོའི་སྡེའི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་བརྒྱད་ཁྲི་བཞི་སྟོང་། གྲོང་ཁྱེར་རཙབ༹་ཅན་དུ་བྱུང་སྟེ་། དེ་རྣམས་ཀྱི་ཐ་མ་ནི་། རྒྱལ་པོ་རྒྱ་མཚོའི་སྡེ་ཞེས་བྱ་བ་བྱུང་ངོ་༎ གོའུ་ཏ་མ་དག་། རྒྱ་མཚོའི་སྡེའི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་སྟོང་ཡང་། གྲོང་ཁྱེར་གྲུ་འཛིན་དུ་བྱུང་སྟེ་། དེ་རྣམས་ཀྱི་ཐ་མ་ནི་། རྒྱལ་པོ་དཀའ་ཐུབ་སྤྱོད་ཅེས་བྱ་བ་བྱུང་ངོ་༎ གོའུ་ཏ་མ་དག་། རྒྱལ་པོ་དཀའ་ཐུབ་སྤྱོད་ཀྱི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་བརྒྱད་ཁྲི་བཞི་སྟོང་ཡང་། གྲོང་ཁྱེར་རཙབ༹་ཅན་དུ་བྱུང་སྟེ་། དེ་རྣམས་ཀྱི་ཐ་མ་ནི་། རྒྱལ་པོ་སའི་གདོང་ཞེས་བྱ་བ་བྱུང་ངོ་༎ གོའུ་ཏ་མ་དག་། རྒྱལ་པོ་སའི་གདོང་གི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་འབུམ་ཡང་། གྲོང་ཁྱེར་ཝའ་ར་ནའ་སིར་བྱུང་སྟེ་། དེ་རྣམས་ཀྱི་ཐ་མ་ནི་། རྒྱལ་པོས་སའི་བདག་པོ་ཞེས་བྱ་བ་བྱུང་ངོ་༎ གོའུ་ཏ་མ་དག་། རྒྱལ་པོ་སའི་བདག་པོའི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་འབུམ་ཡང་། གྲོང་ཁྱེར་དམག་གིས་མི་ཚུགས་པར་བྱུང་སྟེ་། དེ་རྣམས་ཀྱི་ཐ་མ་ནི་། རྒྱལ་པོ་ས་འཛིན་ཞེས་བྱ་བ་བྱུང་ངོ་༎ གོའུ་ཏ་མ་དག་། རྒྱལ་པོ་ས་འཛིན་གྱི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་བརྒྱད་ཁྲི་བཞི་སྟོང་། གྲོང་ཁྱེར་མི་ཐི་ལར་བྱུང་སྟེ་། ༄༣༩༧ཨ་༌༎ དེ་རྣམས་ཀྱི་ཐ་མ་ནི་། རྒྱལ་པོ་ལྷ་ཆེན་པོ་ཞེས་བྱ་བ་བྱུང་ངོ་༎ གོའུ་ཏ་མ་དག་། རྒྱལ་པོ་ལྷ་ཆེན་པོའི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་བརྒྱད་ཁྲི་བཞི་སྟོང་ཡང་། གྲོང་ཁྱེར་མི་ཐི་ལར་དྲང་སྲོང་གི་ཚངས་པར་སྤྱོད་པ་ལ་སྤྱད་དེ་། དེ་རྣམས་ཀྱི་ཐ་མ་ནི་། རྒྱལ་པོ་མུ་ཁྱུད་ཅེས་བྱ་བ་བྱུང་ངོ་༎ མུ་ཁྱུད་ལས་འབྱིང་བ་དང་སྲ་བའི་མུ་ཁྱུད་དང་། རྐོ་བ་དང་། ཉེ་བར་རྐོ་བ་དང་། རྐོ་བ་ཡོད་པ་དང་། ཀུན་ནས་རྐོ་བ་དང་། གྱ་ནོམ་སྣང་དང་། མཉམ་སྣང་དང་། ཐོས་པའི་སྡེ་དང་། ཆོས་ཀྱི་སྡེ་དང་། རྟོགས་པ་དང་། རྟོགས་པ་ཆེན་པོ་དང་། རྟོགས་པའི་སྡེ་དང་། མྱ་ངན་མེད་དང་། མྱ་ངན་བྲལ་དང་། བརྟན་པའི་སྡེ་དང་། དགའ་བས་སྦྱར་དང་། གླེན་བསལ་དང་། སྐྱ་རེངས་དང་། ཕྱོགས་ཀྱི་བདག་པོ་དང་། རྡུལ་ཅན་དང་། བདེ་བྱེད་དང་། ཀུན་དགའ་དང་། མེ་ལོང་གདོང་དང་། སྐྱེ་པ་དང་། ཀུན་ནས་སྐྱེད་པ་དང་། སྐྱེ་བོའི་ཁྱུ་མཆོག་དང་། བཟའ་བཏུང་ཅན་དང་། བཟའ་བཏུང་མང་པོ་ཅན་དང་། མི་ཐུབ་པ་དང་། གཞན་གྱིས་མི་ཐུབ་པ་དང་། གནས་པ་དང་། ཤིན་ཏུ་གནས་པ་དང་། སྟོབས་ཆེན་དང་། སྟོབས་ཆེན་ཞོན་དང་། ལེགས་པའི་བློ་གྲོས་དང་། རྟན་པ་ཞོན་དང་། གཞུ་བཅུ་པ་དང་། གཞུ་བརྒྱ་པ་དང་། གཞུ་དགུ་བཅུ་པ་དང་། གཞུ་བཀྲ་དང་། གཞུ་སྲ་དང་། ཤིང་རྟ་བཅུ་པ་དང་། ཤིང་རྟ་བརྒྱ་པ་དང་། ཤིང་རྟ་དགུ་བཅུ་པ་དང་། ཤིང་རྟ་ཁྲོ་བོ་དང་། ཤིང་རྟ་རྒྱལ་དང་། ཤིང་རྟ་སྲ་བའོ་༎ གོའུ་ཏ་མ་༄༣༩༧བ་དག་། རྒྱལ་པོ་ཤིང་རྟ་སྲ་བའི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་བདུན་ཁྲི་བདུན་སྟོང་། གྲོང་ཁྱེར་ཀུན་ཏུ་སྣང་བར་བྱུང་སྟེ་། དེ་རྣམས་ཀྱི་ཐ་མ་ནི་། རྒྱལ་པོ་ནམ་མཁའི་བདག་པོ་ཞེས་བྱ་བ་བྱུང་ངོ་༎ གོའུ་ཏ་མ་དག་། རྒྱལ་པོ་ནམ་མཁའི་བདག་པོའི་བུ་ཀླུ་མཉམ་སྐྱོང་ངོ་༎ གོའུ་ཏ་མ་དག་། རྒྱལ་པོ་ཀླུ་མཉམ་སྐྱོང་གི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་བརྒྱ་ཐམ་པ་ཡང་། གྲོང་ཁྱེར་ཝའ་ར་ནའ་སིར་བྱུང་སྟེ་། དེ་རྣམས་ཀྱི་ཐ་མ་ནི་། རྒྱལ་པོ་ཀྲི་ཀྲི་ཞེས་བྱ་བ་བྱུང་ངོ་༎ དེའི་ཚེ་སྟོན་པ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ་། བདེ་བར་གཤེགས་པ་། འཇིག་རྟེན་མཁྱེན་པ་། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ་། ལྷ་དང་མི་རྣམས་ཀྱི་སྟོན་པ་། སངས་རྒྱས་བཅོམ་ལྡན་འདས་འོད་སྲུང་ཞེས་བྱ་བ་འཇིག་རྟེན་དུ་བྱུང་སྟེ་། དེའི་སྤྱན་སྔར་བཅོམ་ལྡན་འདས་བྱང་ཆུབ་སེམས་དཔའ་མ་འོངས་པ་ན་། བྱང་ཆུབ་པར་བྱ་བའི་ཕྱིར་སྨོན་ལམ་བཏབ་ནས་ཚངས་པར་སྤྱོད་པ་སྤྱད་དེ་། དགའ་ལྡན་གྱི་ལྷའི་རིས་སུ་སྐྱེས་སོ་། གོའུ་ཏ་མ་དག་། རྒྱལ་པོ་ཀྲི་ཀྲིའི་བུ་ལེགས་སྐྱེས་སོ་༎ གོའུ་ཏ་མ་དག་། རྒྱལ་པོ་ལེགས་སྐྱེས་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་བརྒྱ་ཐམ་པ་ཡང་། གྲོང་ཁྱེར་གྲུ་འཛིན་དུ་བྱུང་སྟེ་། དེ་རྣམས་ཀྱི་ཐ་མ་ནི་། རྒྱལ་པོ་རྣ་བ་ཅན་ཞེས་བྱ་བ་བྱུང་ངོ་༎ གོའུ་ཏ་མ་དག་། རྒྱལ་པོ་རྣ་བ་ཅན་ལ་བུ་གཉིས་ཏེ་། གོའུ་ཏ་མ་དང་། བྷ་ར་དྷབ༹་ཛའོ་༎ ༄༣༩༨ཨ་༌༎ དེ་གཉིས་ལས་།
 buddha arrives to śrāvastī effects felt following buddha's arrival	གོའུ་ཏ་མ་ནི་། མངོན་པར་འབྱུང་བར་དགའོ་༎ བྷ་ར་དྷབ༹་ཛ་ནི་། རྒྱལ་སྲིད་ལ་མངོན་པར་དགའོ་༎ དེས་། ཕ་ཆོས་དང་ཆོས་མ་ཡིན་པས་རྒྱལ་སྲིད་བྱེད་པ་མཐོང་ནས་དེས་བསམ་པ་། བདག་ཡབ་འདས་ནས་རྒྱལ་པོར་འགྱུར་ཏེ་། བདག་གིས་ཀྱང་ཆོས་དང་ཆོས་མ་ཡིན་པས་རྒྱལ་སྲིད་བྱས་ན་། སེམས་ཅན་དམྱལ་བར་གཞོལ་བར་འགྱུར་བས་འདིར་ཅིའི་དུས་ལ་བབ་ཅེ་ན་། ཁྱིམ་ནས་ཁྱིམ་མེད་པར་རབ་ཏུ་འབྱུང་བར་བྱའོ་༎ སྙམ་དུ་བསམ་ནས་རྒྱལ་པོ་རྣ་བ་ཅན་གང་ན་བ་དེར་སོང་སྟེ་ཕྱིན་པ་དང་རྐང་པ་གཉིས་ལ་གཏུགས་ཏེ་གསོལ་བ་བཏབ་པ་། ཡབ་། མཁྱེན་པར་མཛོད་ཅིག་། བདག་ནི་། དད་པས་ཁྱིམ་ནས་ཁྱིམ་མ་མཆིས་པར་རབ་ཏུ་འབྱུང་ངོ་༎ དེས་སྨྲས་པ་། བུ་། གང་གི་ཕྱིར་མཆོད་སྦྱིན་མཆོད་པར་བྱེད་པ་དང་། སྦྱིན་སྲེག་སྲེག་པར་བྱེད་པ་དང་། དཀའ་ཐུབ་སྤྱོད་པ་དེ་དག་ནི་། འདིའི་ཆེད་ཡིན་ཏེ་། ང་འདས་ནས་རྒྱལ་སྲིད་ལག་མཐིལ་དུ་འོངས་ཏེ་རྒྱལ་པོ་བྱེད་པར་འགྱུར་ན་། ཅིའི་ཕྱིར་རབ་ཏུ་འབྱུང་། དེས་སྨྲས་པ་། ཡབ་། བདག་གིས་ཆོས་དང་ཆོས་མ་ཡིན་པས་རྒྱལ་སྲིད་བགྱིད་རྔོ་མི་ཐོགས་སོ་༎ དེ་ལྟ་བས་ན་མཁྱེན་པར་མཛོད་ཅིག་། རབ་ཏུ་འབྱུང་ངོ་༎ དེ་ནས་རྒྱལ་པོས་གལ་གྱིས་བཅུ་པར་ཤེས་ནས་གནང་ངོ་༎ དེའི་ཚེ་བསྟི་གནས་ཤིག་ན་དྲང་སྲོང་མདོག་ནག་ཅེས་བྱ་བ་གནས་སོ་༎ དེ་ནས་གཞོན་ནུ་གོའུ་ཏ་མ་རྒྱལ་པོས་གནང་ནས་དགའ་ཞིང་མགུ་ལ་། དགའ་བ་ཆེན་པོ་དང་། ༄༣༩༨བ་ཡིད་བདེ་བ་སྐྱེས་ནས་དྲང་སྲོང་མདོག་ནག་གང་ན་བ་དེར་སོང་སྟེ་ཕྱིན་པ་དང་། སྤྱོད་ལམ་དུལ་བས་རྐང་པ་གཉིས་ལ་ཕྱག་བྱས་ནས་སྨྲས་པ་། དྲང་སྲོང་ཆེན་པོ་། བདག་རབ་ཏུ་འབྱུང་བར་འདོད་ཀྱི་། བདག་རབ་ཏུ་ཕྱུང་ཞིག་། དེས་དེ་རབ་ཏུ་ཕྱུང་ངོ་༎ དྲང་སྲོང་མདོག་ནག་ནི་། འབྲས་བུ་དང་། རྩ་བ་དང་། ཆུ་འཐུང་བས་། དེ་ཡང་དྲང་སྲོང་གོའུ་ཏ་མ་། དྲང་སྲོང་གོའུ་ཏ་མ་ཞེས་བྱ་བར་གྱུར་ཏོ་༎ ཇི་ཙམ་ན་། དུས་གཞན་ཞིག་ན་རྒྱལ་པོ་རྣ་བ་ཅན་ཤི་ནས་གཞོན་ནུ་བྷ་ར་དྷབ༹་ཛ་ཕའི་རྒྱལ་སྲིད་ཀྱི་དབང་ཕྱུག་ལ་དབང་བྱེད་དུ་བཅུག་གོ་། ཇི་ཙམ་དུས་གཞན་ཞིག་ན་དྲང་སྲོང་གོའུ་ཏ་མས་མཁན་པོ་ལ་སྨྲས་པ་། མཁན་པོ་། དགོན་པའི་ཟས་ཀྱིས་འཚོ་བར་རྔོ་མི་ཐོགས་ཀྱི་། གྲོང་འདབས་སུ་གནས་པར་བགྱིའོ་༎ དེས་སྨྲས་པ་། བུ་། རུང་གི་། གྲོང་ངམ་། དགོན་པ་ན་གནས་པའི་དྲང་སྲོང་གིས་ནི་། མདོར་ན་དབང་པོ་སྲུང་བ་ཡིན་གྱི་། ཁྱོད་སོང་ལ་གྲུ་འཛིན་གྱི་ཉེ་འཁོར་དུ་ལོ་མའི་སྤྱིལ་བུ་བྱོས་ལ་འདུག་ཅིག་། མཁན་པོ་། བཀའ་བཞིན་འཚལ་ཞེས་སྨྲས་ནས་། དྲང་སྲོང་གོའུ་ཏ་མ་གྲུ་འཛིན་གྱི་ཉེ་འཁོར་དུ་ལོ་མའི་སྤྱིལ་བུ་བྱས་ཏེ་གནས་སོ༏་༏དེའི་ཚེ་གྲོང་ཁྱེར་གྲུ་འཛིན་ན་སྨད་ཚོང་མ་བཟང་མོ་ཞེས་བྱ་བ་དང་། སྐྱེས་བུ་ག-ཡོན་ཅན་པདམའི་རྩ་ལག་ཅེས་བྱ་བ་ཞིག་གནས་ཏེ་། དེས་དེ་ལ་དགའ་མགུར་སྤྱོད་པའི་ཕྱིར་གོས་དང་རྒྱན་བསྐུར་རོ༏་༏དེས་གོས་དང་རྒྱན་དག་ཐོགས་ནས་ཆས་པ་ལས་། ཡང་མི་གཞན་ཞིག་ཀརཤ་པ་ན་ལྔ་བརྒྱ་ཐོགས་པ་ཞིག་འོངས་ནས་བཟང་མོ་ཆས་པ་ལས་། ། དགའ་མགུར་སྤྱད་ཀྱི་ཚུར་ཤོག་། དེས་བསམ་པ་། གལ་ཏེ་༄༣༩༩ཨ་༌༎ བདག་སོང་ན་ཀརཤ་པ་ན་ལྔ་བརྒྱ་ཡང་མི་འཐོབ་ལ་། ཁྱིམ་དུ་འོངས་པ་སྤངས་ཏེ་གཞན་དུ་འགྲོ་བ་འདི་ནི་། ལེགས་པ་མ་ཡིན་ནོ་༎ སྙམ་ནས་། དེས་བུ་མོ་མངག་གཞུག་མ་ལ་སྨྲས་པ་། སོང་ལ་པདམའི་རྩ་ལག་ལ་ཇོ་མོའི་མཆིད་ནས་རེ་ཞིག་བདག་ལ་སྐབས་མ་མཆིས་ཏེ་། སླད་ཀྱིས་མཆིའོ་༎ ཞེས་སྨྲོས་ཤིག་། དེས་དེའི་གན་དུ་སོང་ནས་སྨྲས་སོ་༎ མི་དེ་ཡང་བྱ་བ་མང་པོ་ཞིག་ཡིན་པས་དེ་དང་དེ་དགའ་མགུར་སྤྱད་ནས་ཐུན་དང་པོ་ཉིད་ལ་སོང་ངོ་༎ དེས་བསམ་པ་། ནམ་ཚོད་རིང་དུ་ཡོད་པས་དེའི་སེམས་བདག་གིས་བསྲུང་བར་ནུས་སོ་༎ སྙམ་ནས་དེས་། ཡང་བུ་མོ་དེ་ལ་བསྒོ་བ་། པདམའི་རྩ་ལག་གི་གན་དུ་སོང་ལ་ཇོ་མོའི་མཆིད་ནས་སྟ་གོན་བགྱིས་ལགས་ན་། སྐྱེད་མོས་ཚལ་གང་དུ་མཆི་ཞེས་སྨྲོས་ཤིག་། དེས་དེའི་གན་དུ་སོང་ནས་སྨྲས་པ་དང་། དེས་སྨྲས་པ་། ཁྱོད་ཀྱི་ཇོ་མོ་སྐད་ཅིག་ལ་སྐབས་མེད་། སྐད་ཅིག་ལ་སྐབས་ཡོད་ཅེའམ་། བུ་མོ་དེ་། དེ་དང་རིགས་མི་འཕྲོད་པ་ཞིག་པས་དེས་སྨྲས་པ་། རྗེའི་སྲས་། སྐབས་མ་མཆིས་པ་ནི་། མ་ལགས་མོད་ཀྱི་དེས་ཁྱོད་ཀྱི་གོས་དང་རྒྱན་དག་གིས་སྐྱེས་པ་གཞན་དང་ལྷན་ཅིག་དགའ་མགུར་སྤྱད་དོ་༎ དེའི་འདོད་ཆགས་ཀྱི་ཀུན་ནས་དཀྲིས་པ་གང་ཡིན་པ་དེ་དང་བྲལ་བར་གྱུར་ཅིང་གནོད་སེམས་ཀྱི་ཀུན་ནས་དཀྲིས་པ་སྐྱེས་ཏེ་། དེ་མི་བཟོད་པ་སྐྱེས་ནས་སྨྲས་པ་། བུ་མོ་། སོང་ལ་བཟང་མོ་ལ་པདམའི་རྩ་ལག་ན་རེ་། སྐྱེད་མོས་ཚལ་ག་གེ་མོ་ཞིག་ཏུ་ཤོག་ཅེས་བྱོས་ཤིག་། དེས་སོང་ནས་བཟང་མོ་ལ་སྨྲས་པ་དང་། ༄༣༩༩བ་དེ་ནས་དེ་སྐྱེད་མོས་ཚལ་དུ་སོང་བ་དང་། སྐྱེས་བུ་ག-ཡོན་ཅན་པདམའི་རྩ་ལག་གིས་སྨྲས་པ་། ཁྱོད་ཁོ་བོའི་གོས་དང་རྒྱན་གྱིས་སྐྱེས་པ་གཞན་དང་ལྷན་ཅིག་དགའ་མགུར་སྤྱོད་པ་རིགས་སམ་། དེས་སྨྲས་པ་། རྗེའི་སྲས་། དེ་ནི་། བདག་གིས་ནོངས་ཏེ་། འོན་ཀྱང་བུད་མེད་ནི་། རྟག་ཏུ་སྐྱོན་ཅན་ལགས་པས་བཟོད་པར་མཛོད་ཅིག་། དེ་ནས་དེ་མི་བཟོད་པ་སྐྱེས་ནས་རལ་གྲི་ཤུབས་ནས་ཕྱུང་ནས་བསད་དོ་༎ དེ་ནས་བུ་མོ་མངག་གཞུག་མས་ཇོ་མོ་བསད་དོ་༎ ཇོ་མོ་བསད་དོ་༎ ཞེས་ཀུ་ཅོའི་སྒྲ་ཆེན་པོ་བཏོན་པ་སྐྱེ་བོའི་ཚོགས་ཀུན་གྱིས་ཐོས་ནས་བརྒྱུགས་པ་དང་། དེ་ཙམ་ན་བསྟི་གནས་དེ་ཉིད་ན་དྲང་སྲོང་གོའུ་ཏ་མ་གནས་སོ་༎ དེ་ནས་སྐྱེས་བུ་ག-ཡོན་ཅན་པདམའི་རྩ་ལག་དེ་སྐྲག་ནས་། རལ་གྲི་ཁྲག་ཅན་དྲང་སྲོང་གོའུ་ཏ་མའི་མདུན་དུ་བོར་ནས་སྐྱེ་བོའི་ཚོགས་ཆེན་པོ་དེ་ཉིད་ཀྱི་ནང་དུ་ཞུགས་སོ་༎ སྐྱེ་བོའི་ཚོགས་ཆེན་པོས་དེར་རལ་གྲི་ཁྲག་ཅན་མཐོང་ནས་སྨྲས་པ་། རབ་ཏུ་བྱུང་བ་འདིས་བཟང་མོ་བསད་དོ་༎ ཞེས་དེ་ནས་དྲང་སྲོང་གོའུ་ཏ་མ་དེ་བསྐོར་ཏེ་། མི་བཟོད་པ་སྐྱེས་ནས་སྨྲས་པ་། ཀབ༹འི་རབ་ཏུ་བྱུང་བ་། དྲང་སྲོང་གི་རྒྱལ་མཚན་བཟུང་ནས་འདི་འདྲ་བའི་ལས་བྱེད་དམ་། དེས་སྨྲས་པ་། ཅི་བྱས་། དེ་རྣམས་ཀྱིས་སྨྲས་པ་། བཟང་མོ་དང་ཁྱོད་ལྷན་ཅིག་དགའ་མགུར་སྤྱད་ནས་དེ་བསད་དོ་༎ དེས་སྨྲས་པ་། ཁོ་བོའི་སྡིག་པ་ཞི་བས་ལས་དེ་མི་བྱེད་དོ་༎ ཞེས་དེས་ཞི་བ་སྨྲས་ཀྱང་། སྐྱེ་བོའི་ཚོགས་ཆེན་པོ་དེས་ལག་པ་ཕྱིན་ཁ་ལོག་ཏུ་དམ་དུ་བཅིངས་ནས་རྒྱལ་པོ་ལ་ཕུལ་ཏེ་། ལྷ་། རབ་ཏུ་བྱུང་བ་འདིས་བཟང་མོ་དང་ལྷན་ཅིག་དགའ་མགུར་སྤྱད་ནས་དེ་༄༤༠༠ཨ་༌༎ བཀུམ་ལགས་སོ་༎ རྒྱལ་པོ་རྣམས་ནི་། མི་རྟོག་པ་ཡིན་པས་། དེས་སྨྲས་པ་། གལ་ཏེ་དེ་ལྟར་གྱུར་ན་། རབ་ཏུ་བྱུང་བ་འདི་ངས་སྤངས་ཀྱི་གསལ་ཞིང་ལ་ཤོན་ཅིག་། དེ་ནས་རབ་ཏུ་བྱུང་བ་མེ་ཏོག་ཀའ་ར་བའི་རའི་ཕྲེང་བ་མགུལ་དུ་བཏགས་ཤིང་། སྐྱེས་པ་གོས་སྔོན་པོ་གྱོན་པ་། ལག་ན་མཚོན་ཐོགས་པ་རྣམས་ཀྱིས་ཡོངས་སུ་བསྐོར་ནས་ལམ་པོ་ཆེ་དང་། ཚོང་འདུས་དང་། བཞི་མདོ་དང་། སུམ་མདོ་རྣམས་སུ་བསྒྲགས་པའི་སྒོར་བསྒྲགས་ཏེ་། གྲོང་ཁྱེར་གྱི་ལྷོ་ཕྱོགས་ཀྱི་སྒོར་ཕྱུང་ནས་གསོན་པོ་ཉིད་དུ་གསལ་ཞིང་ལ་གཤོན་ནོ་༎ དེའི་མཁན་པོ་མདོག་ནག་དེ་། དུས་དུས་སུ་དེའི་བསྟི་གནས་སུ་འགྲོ་བ་ཡིན་པས་། ཇི་ཙམ་དུ་དུས་གཞན་ཞིག་ན་སོང་བ་ལས་མ་མཐོང་ནས་། དེས་ཕན་ཚུན་དུ་བཙལ་བར་བརྩམས་པ་དང་། ཇི་ཙམ་ན་། དེ་གསལ་ཞིང་ལ་གཤོན་པར་མཐོང་ནས་། དེ་། སྐད་མི་གསལ་ཞིང་མིག་མཆི་མས་གང་ལ་སྙིང་རྗེ་བའི་ཚིག་གིས་དལ་བུ་དལ་བུས་སྨྲས་པ་། ཀྱི་ཧུད་བུ་། འདི་ཅི་ཞིག་། དེས་ཀྱང་སྐད་མི་གསལ་ཞིང་ཡིད་ཆད་ལ་གནད་དུ་བབ་པའི་གནོད་པའི་ཚོར་བ་སྐྱེས་ཤིང་གདུངས་པས་སྨྲས་པ་། མཁན་པོ་། གཞན་ཅི་ལགས་། ལས་ལགས་མོད་། དེས་སྨྲས་པ་། བུ་། རྨ་བྱུང་བའམ་། གནོད་པ་ཞིག་མ་བྱས་གྲང་། མཁན་པོ་། བདག་གི་ལུས་ཀྱིས་རྨ་ཕྱུང་གི་། སེམས་ཀྱིས་ནི་། མ་ཡིན་ནོ་༎ བུ་། ཇི་ལྟར་ཤེས་། མཁན་པོ་། བདེན་པ་གསོལ་གྱི་། གསོན་ཅིག་། བདེན་པ་དང་། བདེན་པའི་ཚིག་གང་གིས་བདག་གི་ལུས་ཀྱིས་རྨ་ཕྱུང་གི་། ༄༤༠༠བ་སེམས་ཀྱིས་མ་ཡིན་ན་། བདེན་པ་དང་། བདེན་པའི་ཚིག་དེས་མཁན་པོའི་པགས་པའི་མདོག་ནག་པོ་གང་ཡིན་པ་དེ་གསེར་གྱི་ཁ་དོག་ཏུ་གྱུར་ཅིག་། བདག་ཉིད་ཆེན་པོ་དེ་། ལྷག་པའི་བསམ་པ་གོམས་པ་ཡིན་པས་ཚིག་སྨྲས་མ་ཐག་ཏུ་དྲང་སྲོང་མདོག་ནག་གི་པགས་པ་ནག་པོ་མི་སྣང་ཞིང་། གསེར་གྱི་ཁ་དོག་ཏུ་གྱུར་ཏོ་༎ ཀུན་ཏུ་དྲང་སྲོང་མདོག་ནག་གསེར་གྱི་ཁ་དོག་ཏུ་གྱུར་ཏོ་༎ ཞེས་སྒྲ་གྲགས་པས་། དེའི་མིང་གསེར་མདོག་ཅེས་བྱ་བར་གྱུར་ཏོ་༎ དེ་ངོ་མཚར་མཆོག་ཏུ་གྱུར་ཏོ་༎ དེ་ནས་དྲང་སྲོང་གོའུ་ཏ་མས་སྨྲས་པ་། མཁན་པོ་། བདག་ནི་། འདི་ནས་ཤི་འཕོས་ནས་འགྲོ་བ་ནི་། གང་། སྐྱེ་བ་ནི་། གང་། ཚེ་ཕྱི་མ་ནི་། གང་ཞིག་ལགས་། དེས་སྨྲས་པ་། བྲམ་ཟེ་རྣམས་ན་རེ་། བུ་མེད་པ་ལ་འགྲོ་བ་མེད་དོ་༎
 the jetavana previous births of anāthapiṇḍada at the time of the seven buddhas anāthapiṇḍada has the power to see absconded treasures,	ཞེས་ཟེར་ན་། ཁྱོད་ཀྱིས་བུ་འགའ་བསྐྱེད་པ་ལྟ་ཡོད་དམ་། མཁན་པོ་། ཡབ་ཀྱིས་རྒྱལ་སྲིད་ཀྱི་སླད་དུ་སྤྲོ་བ་བསྐྱེད་པ་ན་། བདག་གཞོན་ནུ་ཉིད་དུ་རབ་ཏུ་བྱུང་བས་བུད་མེད་ཀྱི་རྒྱུས་ཀྱང་མ་འཚལ་ན་། བདག་གིས་བུ་བསྐྱེད་པ་ལྟ་ག་ལ་མཆིས་། བུ་། གལ་ཏེ་དེ་ལྟ་ན་། སྔོན་ཡུལ་ལ་སྤྱད་པ་རྗེ་སུ་དྲན་པར་གྱིས་ཤིག་། མཁན་པོ་། ཚོར་བ་དྲག་པོས་ཉེན་པས་ད་ནི་། བདག་གི་གནད་རྣམས་ཆད་ཅིང་ཚིག་རྣམས་བྱེ་སྟེ་། འགུམ་པ་གཅིག་པུ་དྲན་པར་བས་ན་། ཇི་ལྟར་སྔོན་གྱི་ཡུལ་ལ་སྤྱད་པ་རྗེས་སུ་དྲན་པར་འགྱུར་། དེའི་མཁན་པོ་མངོན་པར་ཤེས་པ་ཐོབ་པ་ཡིན་པས་། དེས་རྫུ་འཕྲུལ་གྱིས་རྫི་ཆར་ཆེན་པོ་སྤྲུལ་ནས་ཆར་པའི་ཐིགས་པས་དེའི་ལུས་ལ་ཕོག་པ་དང་། དེ་ནས་ཆར་པ་དང་། རླུང་གྲང་མོས་རེག་པས་། སྡུག་བསྔལ་རྣམ་པར་༄༤༠༡ཨ་༌༎ མནན་ནས་། དེས་སྔོན་གྱི་ཡུལ་ལ་སྤྱད་པ་རྗེས་སུ་དྲན་པར་བྱ་བར་བརྩམས་སོ་༎ གང་གི་ཚེ་དེས་འཁྲིགས་པའི་འདོད་ཆགས་རྗེས་སུ་དྲན་པར་བྱས་པ་ལས་། ཁུ་བའི་ཐིགས་པ་གཉིས་ཁྲག་དང་ལྷན་ཅིག་ལྟུང་ངོ་༎ བསམ་གྱིས་མི་ཁྱབ་པའི་གནས་ནི་། བཞི་སྟེ་། བདག་སེམས་པ་དང་། འཇིག་རྟེན་སེམས་པ་དང་། སེམས་ཅན་རྣམས་ཀྱི་ལས་ཀྱི་རྣམ་པར་སྨིན་པ་སེམས་པ་དང་། སངས་རྒྱས་རྣམས་ཀྱི་སངས་རྒྱས་ཀྱི་ཡུལ་སེམས་པའོ་༎ ཁུ་བའི་ཐིགས་པ་དེ་གཉིས་སྒོ་ང་གཉིས་སུ་གྱུར་ནས་། ཉི་མ་ཤར་བའི་དུས་ཀྱི་ཚེ་། ཉི་མའི་འོད་ཟེར་གྱིས་སྨིན་ནས་རྡོལ་བ་དང་། ཁྱེའུ་གཉིས་ཤིག་བྱུང་ནས་། དེ་དང་ཧ་ཅང་ཡང་མི་རིང་བའི་བུ་རམ་ཤིང་གི་ཚལ་གསེབ་དེར་དེ་གཉིས་བཞུགས་སོ་༎༎ འདུལ་བ་གཞི་།
 no matter whether close or far away the story of the pratyekabuddha (concerning a previous life of anāthapiṇḍada)	བམ་པོ་གྱ་གཅིག་པ་། དེ་ནས་ཉི་མའི་འོད་ཟེར་ཤིན་ཏུ་ཚ་བ་བྱུང་སྟེ་། ཉི་མའི་འོད་ཟེར་གྱིས་དྲང་སྲོང་གོའུ་ཏ་མ་གདུངས་ནས་ཤིའོ་༎ དེ་ནས་དྲང་སྲོང་གསེར་མདོག་འོངས་ནས་ཤི་བ་མཐོང་ནས་། དེས་གསལ་ཤིང་གི་ཉེ་འཁོར་དུ་བལྟས་ན་། སྒོ་ང་རྡོལ་བའི་ཁོག་པ་གཉིས་ཤིག་འདུག་ནས་དེ་ཕན་ཚུན་རྗེས་གཅོད་ཅིང་བུ་རམ་ཤིང་གི་ཚལ་གསེབ་ཏུ་ཞུགས་པ་ལས་། ཇི་ཙམ་ན་ཁྱེའུ་གཉིས་ཤིག་མཐོང་ངོ་༎ ངེས་འདི་གཉིས་སུའི་བུ་ཡིན་ཞེས་བསམ་པ་ལ་ཞུགས་པ་དང་། དྲང་སྲོང་གོའུ་ཏ་མའི་ཡིན་པར་གྱུར་ནས་། དེ་ནས་དེ་ལྷག་པར་སྡུག་པ་སྐྱེས་ཏེ་། དེས་དེ་གཉིས་བསྟི་གནས་སུ་ཁྲིད་ནས་བསྣུན་བསྙོད་དེ་། དེ་གཉིས་ཀྱི་མིང་བཏགས་པ་། ཉི་མ་ཤར་བའི་༄༤༠༡བ་ཚེ་ཉི་མའི་འོད་ཟེར་གྱིས་སྨིན་པར་བྱས་པ་ལས་། འདི་གཉིས་སྐྱེས་པར་གྱུར་པས་། དེ་བས་ན་ཉི་མའི་རིགས་ཡིན་པས་ཉི་མའི་རིགས་། ཉི་མའི་རིགས་ཞེས་བྱ་བར་གྱུར་ཏོ་༎ དྲང་སྲོང་གོའུ་ཏ་མའི་བུ་ཡིན་པས་མིང་གཉིས་པ་གོའུ་ཏ་མ་། གོའུ་ཏ་མ་ཞེས་བྱ་བར་གྱུར་ཏོ་༎ རང་གི་ཡན་ལག་ལས་སྐྱེས་པས་མིང་གསུམ་པ་ཡན་ལག་སྐྱེས་། ཡན་ལག་སྐྱེས་བྱ་བར་གྱུར་ཏོ་༎ བུ་རམ་ཤིང་གི་ཚལ་གསེབ་ནས་རྙེད་པས་མིང་བཞི་པ་བུ་རམ་ཤིང་པ་། བུ་རམ་ཤིང་པ་ཞེས་བྱ་བར་གྱུར་ཏོ་༎ ཇི་ཙམ་དུས་གཞན་ཞིག་ན་རྒྱལ་པོ་བྷ་ར་དྷབ༹་ཛ་བུ་མེད་པར་ཤི་ནས་བློན་པོ་རྣམས་འདུས་ནས་གྲོས་བྱ་བར་བརྩམས་པ་། ཤེས་ལྡན་དག་། ད་སུ་ཞིག་རྒྱལ་པོར་དབང་བསྐུར་བར་བྱ་། གཞན་དག་གིས་སྨྲས་པ་། འདིའི་གཅེན་གོའུ་ཏ་མ་དྲང་སྲོང་རྣམས་ཀྱི་ནང་དུ་རབ་ཏུ་བྱུང་སྟེ་། རྒྱལ་སྲིད་འདི་ནི་། དེའི་རིགས་རྒྱུད་དུ་འོངས་པ་ཡིན་པས་དེ་དབང་བསྐུར་རོ་༎ དེ་ནས་དེ་རྣམས་ཀྱིས་གྲོས་བྱས་ནས་དྲང་སྲོང་གསེར་མདོག་གི་དྲུང་དུ་སོང་སྟེ་སོན་པ་དང་། རྐང་པ་གཉིས་ལ་གཏུགས་ནས་སྨྲས་པ་། དྲང་སྲོང་ཆེན་པོ་། གོའུ་ཏ་མ་གང་ཁྱེད་ཅག་དུ་མཆིས་། དེས་སྨྲས་པ་། ཁྱེད་ཅག་ཁོ་ནས་བསད་དོ་༎ དེ་རྣམས་ཀྱིས་སྨྲས་པ་། དྲང་སྲོང་ཆེན་པོ་། བདག་ཅག་གིས་དེ་མཐོང་བར་ཡང་མི་དྲན་ན་། ཇི་ལྟར་བསད་། ཁོ་བོས་དྲན་པར་བྱའོ་༎ མ་ནོངས་སོ་༎ དེས་དེ་རྣམས་དྲན་པར་བྱས་པ་དང་། སྨྲས་པ་། དྲང་སྲོང་ཆེན་པོ་། གལ་ཏེ་དེ་ལྟ་ན་། སྡིག་པ་སྤྱོད་པ་དེ་མིང་ཙམ་སྨོས་པ་ཡང་བསྒྲགས་པ་མ་ཡིན་གྱི་། ཞོག་ཅིག་། དེས་སྡིག་པའི་ལས་ཅི་བྱས་། འདི་༄༤༠༢ཨ་༌༎ དང་འདིའོ་༎ སྐྱོན་མེད་པ་གནོད་པ་མི་བྱེད་པ་དེས་སྡིག་པའི་ལས་མ་བྱས་པར་ཁྱེད་ཅག་གིས་བསད་དོ་༎ དེ་ལྟར་ཅི་མངོན་། དེས་ཇི་ལྟར་གྱུར་པ་རྒྱས་པར་སྨྲས་པ་དང་། དེ་རྣམས་ཡིད་མི་བདེ་བ་སྐྱེས་ནས་སྨྲས་པ་། དྲང་སྲོང་ཆེན་པོ་། གལ་ཏེ་དེ་ལྟ་ན་། དེས་མ་ལགས་ཀྱི་། བདག་ཅག་གིས་སྡིག་པའི་ལས་བགྱིས་སོ་༎ ཞེས་དེ་རྣམས་དེ་སྐད་དུ་གཏམ་སྨྲ་བར་བྱེད་པ་ན་། ཁྱེའུ་དེ་གཉིས་ཀྱང་དྲང་སྲོང་གི་དྲུང་དུ་འོངས་སོ་༎ བློན་པོ་རྣམས་ཀྱིས་སྨྲས་པ་། དྲང་སྲོང་ཆེན་པོ་། ཁྱེའུ་འདི་གཉིས་སུའི་ལགས་། དེས་སྨྲས་པ་། དེ་ཁོ་ནའི་བུའོ་༎ དེ་རྣམས་ཀྱིས་སྨྲས་པ་། འདི་གཉིས་ཇི་ལྟར་སྐྱེས་། འདི་གཉིས་ཀྱི་མིང་ཅི་ལགས་། དེས་བྱུང་བ་དང་བཅས་པར་རྒྱས་པར་སྨྲས་པ་། བློན་པོ་རྣམས་ཀྱིས་ཐོས་ཏེ་། མཆོག་ཏུ་ངོ་མཚར་སྐྱེས་ནས་དེ་རྣམས་ཀྱིས་དྲང་སྲོང་དེ་ལ་གསོལ་བ་བཏབ་ནས་དེ་གཉིས་ལས་གཞོན་ནུ་ཕུ་བོ་ཤོས་རྒྱལ་སྲིད་ཀྱི་དབང་བསྐུར་བས་དབང་བསྐུར་བ་ལས་། དེ་ཡང་བུ་མེད་པར་ཤིའོ་༎ དེ་ནས་གཅིག་ཤོས་ནུ་བོ་དབང་བསྐུར་ནས་དེའི་མིང་རྒྱལ་པོ་བུ་རམ་ཤིང་པ་ཞེས་བྱ་བར་གྱུར་ཏོ་༎ གོའུ་ཏ་མ་དག་། རྒྱལ་པོ་བུ་རམ་ཤིང་པའི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་བུ་རམ་ཤིང་པ་བརྒྱ་ཡང་གྲོང་ཁྱེར་གྲུ་འཛིན་དུ་བྱུང་སྟེ་། དེ་རྣམས་ཀྱིས་ཐ་མ་ནི་། རྒྱལ་པོ་བུ་རམ་ཤིང་པ་འཕགས་སྐྱེས་པོ་ཞེས་བྱ་བ་བྱུང་ངོ་༎ གོའུ་ཏ་མ་དག་། རྒྱལ་པོ་བུ་རམ་ཤིང་པ་འཕགས་སྐྱེས་པོ་ལ་བུ་བཞི་སྟེ་། སྐར་མདའ་གདོང་༄༤༠༢བ་དང་། ལག་རྣ་དང་། གླང་པོ་ཆེ་འདུལ་དང་། རྐང་གདུབ་ཅན་ནོ་༎ དུས་གཞན་ཞིག་ན་། དེའི་བཙུན་མོ་དམ་པ་ཤི་ནས་དེ་ལག་པ་ལ་འགྲམ་པ་གཏད་དེ་སེམས་ཁོང་དུ་ཆུད་ཅིང་འདུག་གོ་། བློན་པོ་རྣམས་ཀྱིས་སྨྲས་པ་། ལྷ་། ཅིའི་སླད་དུ་ཕྱག་ལ་ཞལ་གཏད་དེ་ཐུགས་མི་དགྱེས་ཤིང་བཞུགས་། དེས་སྨྲས་པ་། ང་ཡི་བཙུན་མོ་དམ་པ་ཤི་ན་། ཅིའི་ཕྱིར་སེམས་ཁོང་དུ་ཆུད་ཅིང་མི་འདུག་། ལྷ་། གལ་ཏེ་དེ་ལྟར་ན༏་ཉི་འོག་གི་རྒྱལ་པོ་རྣམས་ལ་བུ་མོ་མཆིས་ན་། ལྷ་། ཅིའི་སླད་དུ་ལྷའི་བཙུན་མོ་དམ་པ་མི་བཙལ་། རྒྱལ་པོས་སྨྲས་པ་། གཞོན་ནུ་འདི་དག་ནི་། རྒྱལ་སྲིད་མངོན་པར་འདོད་པས་ཕྱིར་རྒོལ་བ་འདི་དག་ཡོད་ན་། ང་ལ་སུ་ཞིག་བུ་མོ་སྟེར་བར་འགྱུར་བ་ལྟ་། དགོངས་ཤིག་དང་། བདག་ཅག་གིས་བཙལ་ལོ་༎ ཇི་ཙམ་ན་། རྒྱལ་པོ་གཞན་ཞིག་གི་བུ་མོ་གཟུགས་བཟང་བ་། བལྟ་ན་སྡུག་པ་། མཛེས་པ་། བཙུན་མོ་དམ་པར་འཚལ་བ་ཡོད་པ་དེ་རྣམས་ཀྱིས་བརྟགས་ཏེ་རྒྱལ་པོ་དེའི་དྲུང་དུ་དོང་ནས་། དེ་རྣམས་ཀྱིས་གཅིག་ནས་གཅིག་ཏུ་བརྒྱུད་དེ་རྒྱལ་པོ་ལ་རིག་པར་བྱས་པ་དང་། རྒྱལ་པོས་བསྒོ་བ་། ཁུག་ཅིག་། དེ་ནས་དེ་རྣམས་རྒྱལ་པོའི་སྤྱན་སྔར་དོང་ནས་རྐང་པ་གཉིས་སུ་གཏུགས་ཏེ་ཐོག་མར་གཏམ་བྱས་ནས་འདུག་གོ་། གཏམ་གྱི་སྐབས་རྙེད་ཅིང་རྒྱལ་པོའི་ཞལ་མཐོང་ནས་སྨྲས་པ་། ལྷ་། བཀྲ་ཤིས་པར་གྱུར་ཅིག་། བཀྲ་ཤིས་པར་གྱུར་ཅིག་། རྒྱལ་པོས་སྨྲས་པ་། ཤེས་ལྡན་དག་། ཁྱེད་ཅི་གསོལ་། རྒྱལ་པོ་བུ་རམ་ཤིང་པ་འཕགས་སྐྱེས་པོའི་བཙུན་མོ་དམ་པ་གུམ་ནས་དེའི་ཆེད་དུ་༄༤༠༣ཨ་༌༎ སྲས་མོ་སློང་ངོ་༎ རྒྱལ་པོས་སྨྲས་པ་། འཐབ་རིར་བབ་པའི་མཆོག་ཡིན་པས་རུང་ན་། འོན་ཀྱང་དམ་ཞིག་བཅའ་སྟེ་། གལ་ཏེ་ངའི་བུ་མོ་ལ་ཁྱེའུ་ཞིག་ཡོད་པར་གྱུར་ན༏་དེ་གལ་ཏེ་རྒྱལ་སྲིད་ཀྱི་དབང་ཕྱུག་ལ་གཞག་པ་ལྟ་ན་། སྦྱིན་ནོ་༎ ལྷ་། བཀའ་བཞིན་འཚལ་། མཆིས་ལ་ལྷ་ལ་སྙན་དུ་གདགས་པར་གསོལ་ལོ་༎ ཞེས་དེ་རྣམས་དོང་ནས་རྒྱལ་པོ་བུ་རམ་ཤིང་པ་འཕགས་སྐྱེས་པོ་ལ་ཇི་ལྟར་གྱུར་པ་སྨྲས་པ་དང་། རྒྱལ་པོས་སྨྲས་པ་། ཤེས་ལྡན་དག་། གཞོན་ནུ་ཆེས་ཕུ་བོར་གྱུར་པ་རྒྱལ་སྲིད་ལ་མངོན་པར་དགའ་བ་རྣམས་སྤངས་ཏེ་ནུ་བོ་རྒྱལ་སྲིད་ལ་འཇོག་པ་དེ་ནི་། འོས་པ་མ་ཡིན་ནོ་༎ ལྷ་། དོན་འདི་ལ་ངེས་པ་མ་མཆིས་ཏེ་། རེ་ཞིག་བཙུན་མོ་བླངས་ལ་། ལྷ་དེ་དང་ལྷན་ཅིག་རྩེད་མོ་དང་། དགྱེས་པ་དང་། དགྱེས་མགུར་སྤྱོད་པར་མཛོད་ཅིག་དང་། དེ་ལ་ཁྱེའུ་བཙའ་བར་འགྱུར་རམ་། འོན་ཏེ་བུ་མོར་འགྱུར་རམ་། ཅི་མ་མཆིས་པར་འགྱུར་སུས་འཚལ་། རྒྱལ་པོས་སྨྲས་པ་། ཤེས་ལྡན་དག་། གལ་ཏེ་དེ་ལྟ་ན་། དེངས་ལ་ལོངས་ཤིག་། དེ་རྣམས་དོང་ནས་བསུས་ཏེ་། ཇི་ཙམ་ན་རྒྱལ་པོའི་དཔལ་གྱི་འབྱོར་པ་ཆེན་པོས་བླངས་ནས་། དེ་ཡང་རྒྱལ་པོས་མངོན་པར་འདོད་པར་གྱུར་ཏེ་། དེ་དེ་དང་ལྷན་ཅིག་རྩེ་བར་བྱེད་། དགའ་བར་བྱེད་། དགའ་མགུར་སྤྱོད་པར་བྱེད་པ་ལས་། དུས་གཞན་ཞིག་ན་བཙུན་མོ་སེམས་ཅན་དང་ལྡན་པར་གྱུར་ཏོ་༎ དེ་ཟླ་བ་བརྒྱད་དམ་། དགུར་༄༤༠༣བ་འདས་པ་དང་། ཁྱེའུ་གཟུགས་བཟང་བ་། བལྟ་ན་སྡུག་པ་། མཛེས་པ་ཞིག་བཙས་སོ་༎ བཙས་ནས་དེའི་བཙས་པའི་བཙས་སྟོན་རྒྱ་ཆེར་བྱས་ཏེ་། ཁྱེའུ་འདིའི་མིང་ཅིར་གདགས་ཞེས་མིང་འདོགས་པར་བྱེད་། བློན་པོ་རྣམས་ཀྱིས་སྨྲས་པ་། ལྷ་། འདི་ལྟར་། མ་སྐྱེས་པ་ཉིད་ནས་རྒྱལ་སྲིད་ལ་མངོན་པར་དགའ་བས་། དེའི་སླད་དུ་ཁྱེའུའི་མིང་རྒྱལ་སྲིད་དགའ་ཞེས་བགྱིའོ་༎ ཁྱེའུ་རྒྱལ་སྲིད་དགའ་མ་མ་བརྒྱད་ལ་རྗེས་སུ་གཏད་དེ་ཞེས་བྱ་བ་ནས་རྫིང་ན་གནས་པའི་པདམ་བཞིན་དུ་མྱུར་དུ་སྐྱེད་པར་བྱེད་དོ་༎ ཞེས་བྱ་བའི་བར་གོང་མ་བཞིན་དུའོ་༎ དེ་རྒྱལ་ཚབ་ཀྱི་རྒྱལ་སྲིད་ལ་མ་བཞག་པ་དེའི་ཞང་པོ་རྒྱལ་པོས་ཐོས་ནས་། དེས་དེ་ལ་ཕོ་ཉ་བཏང་སྟེ་ཚིག་རྩུབ་པོ་དང་བཅས་པའི་སྤྲིང་ཡིག་སྤྲིང་པ་། ཁྱོད་ཀྱིས་སྔོན་ཁས་བླངས་ཤིང་དམ་བཅས་པ་བཞིན་གལ་ཏེ་བྱེད་ན་། དེ་ལྟ་ན་ལེགས་། གལ་ཏེ་དེ་ལྟར་མ་བྱས་ན་། ཁྱོད་ཀྱི་མཐུ་དང་བརྩོན་འགྲུས་ཀྱིས་ཕ་རོལ་གནོན་པ་གང་ཡིན་པ་དེས་སྡོད་ཅིག་། ཁོ་བོ་དེར་འོངས་ནས་ཡུལ་འཁོར་བུར་མར་རློག་གོ་། རྒྱལ་པོ་དེ་མཐུ་ཆེན་པོ་ལྡན་པ་དེས་ཐོས་ནས་སྐྲག་སྟེ་། བློན་པོ་རྣམས་བསགས་ནས་སྨྲས་པ་། ཤེས་ལྡན་དག་། ང་ལ་རྒྱལ་པོ་དེས་འདི་སྐད་ཅེས་སྤྲིངས་ན་། དེ་ལ་ཇི་ལྟར་བསྒྲུབ་པར་བྱ་། དེས་རྣམས་ཀྱིས་སྨྲས་པ་། ལྷ་། རྒྱལ་སྲིད་དགའ་རྒྱལ་ཚབ་ཏུ་དབང་བསྐུར་ལགས་མོད་། དེས་སྨྲས་པ་། ཤེས་ལྡན་དག་། གཞོན་ནུ་ཆེས་ཕུ་བོར་གྱུར་པ་རྒྱལ་སྲིད་ལ་མངོན་པར་དགའ་བ་རྣམས་སྤངས་ཏེ་ནུ་བོ་རྒྱལ་སྲིད་ཀྱི་དབང་བསྐུར་བ་འདི་ནི་། འོས་པ་མ་ཡིན་ནོ་༎ དེ་རྣམས་ཀྱིས་སྨྲས་༄༤༠༤ཨ་༌༎ པ༏་ལྷ་། རྒྱལ་པོ་དེ་ནི་། སྟོབས་དང་གཞོན་པ་རྒྱ་ཆེ་བས་གལ་ཏེ་འདིར་མཆིས་ན་། གདོན་མི་འཚལ་བར་ཡུལ་བུར་མར་རློག་པ་གང་ལགས་པའི་གནས་དེ་མཆིས་པས་། རྒྱལ་སྲིད་དགའ་རྒྱལ་ཚབ་ཀྱི་དབང་ཕྱུག་ལ་དབང་བགྱིད་པར་དབང་བསྐུར་ལ་། གཞོན་ནུ་དེ་རྣམས་ནི་། སྤྱུག་ཏུ་གསོལ་། རྒྱལ་པོས་སྨྲས་པ་། ཤེས་ལྡན་དག་། སྐྱོན་མེད་ཅིང་གནོད་པ་མ་བྱས་པའི་གཞོན་ནུ་རྣམས་ཇི་ལྟར་སྤྱུག་། ལྷ་། བདག་ཅག་ནི་། བློན་པོ་ལགས་ཏེ་། ལྷ་ལ་སྨན་པར་བགྱི་བ་ལྷུར་ལེན་པ་ལགས་པས་། སྐྱོན་མ་མཆིས་པ་དང་། ནོངས་པ་མ་མཆིས་པ་ཡང་སྤྱུག་ལ་། སྐྱོན་མཆིས་པ་དང་ནོངས་པ་བགྱིས་པ་ནི་། གཞོག་གོ་། རྒྱལ་པོ་བཏང་སྙོམས་སུ་བཞག་ནས་ཅང་མི་སྨྲ་བར་འདུག་གོ་། བློན་པོ་རྣམས་ཚོགས་ནས་ཕན་ཚུན་དུ་གྲོས་བྱ་བར་བརྩམས་པ་། ཤེས་ལྡན་དག་། ཐབས་ཤིག་བཤམ་པར་བྱ་སྟེ་། དེས་ན་རྒྱལ་བུ་གཞོན་ནུ་རྣམས་ལ་ཐུགས་བྱུང་བར་གྱུར་པ་ཞིག་བྱའོ་༎ ཞེས་དེ་ནས་དེ་རྣམས་ཀྱིས་སྐྱེད་མོས་ཚལ་བྱི་དོར་བྱས་པ་། རི་མོ་སྣ་ཚོགས་བྲིས་པར་ཤིན་ཏུ་དྲི་ཞིམ་པོའི་པོག་ཕོར་ཉེ་བར་བཞག་། དར་གྱི་ཆུན་འཕྱང་མང་པོ་བཏགས་། མེ་ཏོག་སྣ་ཚོགས་ཀྱིས་དགའ་དགའ་ལྟར་བྱས་པ་ཞིག་བྱེད་དུ་བཅུག་གོ་། དེ་ནས་དེ་རྣམས་ཀྱིས་བློན་པོ་རྣམས་ཀྱིས་སྐྱེད་མོས་ཚལ་དེ་བྱི་དོར་བྱེད་པ་རྒྱང་རིང་པོ་ནས་མཐོང་ནས་གཞོན་ནུ་རྒོད་བག་ཅན་དེ་རྣམས་སྐྱེད་མོས་ཚལ་གྱི་ཕྱོགས་སུ་དོང་ངོ་༎ བློན་པོ་རྣམས་ཀྱིས་སྐྱེད་མོས་ཚལ་༄༤༠༤བ་བྱི་དོར་བྱས་ནས་སྒོར་བྱུང་བ་དང་། གཞོན་ནུ་རྣམས་ཀྱིས་དྲིས་པ་། འདི་སུའི་སྐྱེད་མོས་ཚལ་། དེ་རྣམས་ཀྱིས་སྨྲས་པ་། ལྷའི་ལགས་སོ་༎ དེ་ནས་སླར་ལོག་པར་བརྩམས་པ་དང་། བློན་པོ་རྣམས་ཀྱིས་སྨྲས་པ་། གཞོན་ནུ་རྣམས་ནང་དུ་ཞུགས་ཤིག་། ཅིའི་ཕྱིར་སླར་ལོག་། དེ་རྣམས་ཀྱིས་སྨྲས་པ་། ལྷའི་སྐྱེད་མོས་ཚལ་ཡིན་ན་། འདིར་འཇུག་ཏུ་ག་ལ་རུང་། བློན་པོ་རྣམས་ཀྱིས་སྨྲས་པ་། ལྷའམ་གཞོན་ནུ་རྣམས་རོལ་པ་འདི་ལ་འགལ་བ་ཅི་མཆིས་། དེ་རྣམས་ནང་དུ་ཞུགས་ཏེ་རྩེ་བར་བརྩམས་སོ་༎ བློན་པོ་རྣམས་ཀྱིས་རྒྱལ་པོ་ལ་སྨྲས་པ་། ལྷ་། སྐྱེད་མོས་ཚལ་ལེགས་པར་བྱི་དོར་བགྱིས་ལགས་ཀྱི་། ལྷ་གཟིགས་པའི་དུས་ལ་བབ་ལགས་སོ་༎ རྒྱལ་པོ་ཆས་པ་དང་། སྐྱེད་མོས་ཚལ་ན་ཀུ་ཙེའི་སྒྲ་ཐོས་སོ་༎ ཐོས་ནས་ཀྱང་བློན་པོ་རྣམས་ལ་སྨྲས་པ་། ཤེས་ལྡན་དག་། སྐྱེད་མོས་ཚལ་ན་ཀུ་ཅོའི་སྒྲ་གྲགས་ན་། འདི་ན་སུ་ཞིག་འདུག་། བློན་པོ་རྣམས་ཀྱིས་སྨྲས་པ་། ལྷ་། གཞོན་ནུ་རྣམས་སོ་༎ གལ་ཏེ་དེ་ལྟ་ན་། ངས་གཞོན་ནུ་རྣམས་སྤངས་སོ་༎ བློན་པོ་རྣམས་ཀྱིས་རྐང་པ་གཉིས་ལ་གཏུགས་ཏེ་སྨྲས་པ་། ལྷ་བཟོད་བར་མཛད་ཅིང་གཞོན་ནུ་རྣམས་མི་སྤང་བར་གསོལ་། རྒྱལ་པོས་སྨྲས་པ་། དེ་བཞིན་དུ་བྱའོ་༎ ཞེས་གཞོན་ནུ་དེ་རྣམས་སྤྱུག་པར་ཆས་པ་དང་། རྒྱལ་པོའི་རྐང་པ་གཉིས་ལ་གཏུགས་ནས་སྨྲས་པ་། ལྷ༏་གལ་ཏེ་དེ་ལྟ་ན་། བདག་ཅག་འཁོར་གྱི་སྐྱེ་བོ་མང་པོ་དང་ལྷན་ཅིག་མཆི་ན་། དེ་ཅི་ནས་ཀྱང་མི་དགག་པ་དེ་ལྟར་བཀའ་སྩལ་པའི་རིགས་སོ་༎ རྒྱལ་པོས་བསྒོ་ནས་དེ་རྣམས་ཆས་པ་ན་། དེ་༄༤༠༥ཨ་༌༎ རྣམས་ལ་དགའ་བའི་ཕོ་བྲང་འཁོར་གྱི་མི་སྐྱེ་བོའི་ཚོགས་ཆེན་པོ་དང་དེ་རྣམས་ལྷན་ཅིག་ཆས་ཏེ་། ཞག་བདུན་དུ་གྲོང་ཁྱེར་གྲུ་འཛིན་གྱི་སྒོ་ཕྱེ་ནས་སྐྱེ་བོའི་ཚོགས་རྒྱུས་སོ་༎ བློན་པོ་རྣམས་ཀྱིས་རྒྱལ་པོ་ལ་སྨྲས་པ་། ལྷ་། གལ་ཏེ་གྲོང་ཁྱེར་གྱི་སྒོ་མ་བཀུམ་ན་རིང་པོ་མི་ཐོགས་པར་གྲུ་འཛིན་སྟོངས་པར་འགྱུར་རོ་༎ གལ་ཏེ་དེ་ལྟ་ན་སྒོ་ཆོད་ཅིག་། དེ་ནས་གཞོན་ནུ་དེ་རྣམས་རང་རང་གི་སྲིང་མོ་ཁྲིད་ནས་མཐར་གྱིས་རི་བོ་གངས་རི་དང་ཉེ་བར་སྐལ་ལྡན་ཤིང་རྟའི་འགྲམ་། དྲང་སྲོང་སེར་སྐྱའི་བསྟི་གནས་དང་ཧ་ཅང་ཡང་མི་རིང་བ་ཞིག་ཏུ་ཕྱིན་ནས་། དེ་རྣམས་ཀྱིས་དེར་ལོ་མའི་སྤྱིལ་བུ་དག་བྱས་ཏེ་གནས་བཏབ་སྟེ་། རི་དབ༹གས་བསད་ཅིང་བསད་ནས་འཚོ་བར་བྱེད་ཅིང་། དུས་གསུམ་དུ་དྲང་སྲོང་སེར་སྐྱའི་བསྟི་གནས་སུ་འདོང་བར་བྱེད་དོ་༎ ལང་ཚོ་དང་། དར་ལ་བབ་པའི་དྲེགས་པས་ཟིན་པས་འདོད་ཆགས་ཀྱིས་ཤིན་ཏུ་ཉེན་ཏེ་།
 disciplinary presciptions	ཤ་དྲི་ངན་པ་། སྐྱ་བོ་སེང་སེང་པོར་གྱུར་ཏོ་༎ ཇི་ཙམ་དུས་གཞན་ཞིག་ན་དྲང་སྲོང་སེར་སྐྱས་དེ་ལྟ་བུ་མཐོང་ནས་དྲིས་པ་༎ ཁྱེད་ཅག་ཅིའི་ཕྱིར་སྐྱ་བོ་སེང་སེང་པོར་གྱུར་། དེ་རྣམས་ཀྱིས་སྨྲས་པ་། དྲང་སྲོང་ཆེན་པོ་། བདག་ཅག་འདོད་པའི་འདོད་ཆགས་ཀྱིས་ཤིན་ཏུ་ཉེན་པས་སོ་༎ དེས་སྨྲས་པ་། རང་རང་གི་སྲིང་མོ་སྤོངས་ལ་མས་དབེན་གྱི་སྲིང་མོ་རྣམས་དང་ལྷན་ཅིག་འདུག་ཅིག་། དྲང་སྲོང་ཆེན་པོ་། བདག་ཅག་གིས་དེ་ལྟ་བུ་བགྱིར་རུང་ངམ་། ཤེས་ལྡན་དག་། འདི་ལྟར་། རྒྱལ་རིགས་རྒྱལ་སྲིད་སྟོར་པ་རྣམས་ཀྱིས་རུང་ངོ་༎ དེ་ན་དེ་རྣམས་དྲང་སྲོང་གི་༄༤༠༥བ་ཚིག་ནི་། ཚད་མ་ཡིན་ནོ་༎ སྙམ་ནས་འདོད་པའི་འདོད་ཆགས་ཀྱིས་ཉེན་པས་དགའ་བ་དང་མགུ་བ་སྐྱེས་ཏེ་མས་དབེན་གྱི་སྲིང་མོ་རྣམས་དང་ལྷན་ཅིག་རྩེ་བར་བྱེད་། དགའ་བར་བྱེད་། དགའ་མགུར་སྤྱོད་པར་བྱེད་དོ་༎ དེ་རྣམས་དང་དེ་དག་ལྷན་ཅིག་རྩེ་བར་བྱེད་། དགའ་བར་བྱེད་། དགའ་མགུར་སྤྱོད་པར་བྱེད་པ་ན་བུ་ཕོ་དང་བུ་མོ་དག་བཙས་ཏེ་། དེ་རྣམས་ཆེན་པོར་གྱུར་པ་དང་། བསམ་གཏན་གྱི་ཚེར་མ་ནི་། སྒྲ་ཡིན་པས་། དྲང་སྲོང་སེར་སྐྱ་སེམས་རྩེ་གཅིག་པ་ཉིད་དུ་མ་བཏུབ་ནས་དེས་སྨྲས་པ་། ཤེས་ལྡན་དག་། མཐོང་ཟིན་གྱི་། ཁོ་བོ་གཞན་དུ་འགྲོའོ་༎ དྲང་སྲོང་ཆེན་པོ་། ཅིའི་ཕྱིར་། བསམ་གཏན་གྱི་ཚེར་མ་ནི་། སྒྲ་ཡིན་པས་སེམས་རྩེ་གཅིག་པ་ཉིད་དུ་མི་བཏུབ་པས་སོ་༎ དྲང་སྲོང་ཆེན་པོ་། ཁྱོད་འདི་ཉིད་ན་བཞུགས་ཤིག་། བདག་ཅག་གཞན་དུ་མཆི་ན་། འོན་ཀྱང་སའི་ཕྱོགས་ཤིག་བདག་ཅག་ལ་ཕོབ་ཅིག་། ཤེས་ལྡན་དག་། རུང་ངོ་༎ དྲང་སྲོང་བདག་ཉིད་ཆེན་པོ་རྣམས་ནི་། འདོད་པ་བཞིན་ཡིད་ལ་རེ་བ་འགྲུབ་པ་ཡིན་པས་། དེས་གསེར་གྱི་བྱ་མ་བུམ་བླངས་ཏེ་ཆུའི་རྒྱུན་གྱིས་གྲོང་ཁྱེར་གྱི་རྣམ་པ་དག་བྲིས་ནས་དེ་རྣམས་ཀྱིས་གྲོང་ཁྱེར་བརྩིགས་སོ་༎ དྲང་སྲོང་སེར་སྐྱས་དེ་རྣམས་ཀྱི་གནས་ཀྱི་ཕྱིར་གཞི་ཡོངས་སུ་བཏང་ངས་སེར་སྐྱའི་གཞི་། སེར་སྐྱའི་གཞི་ཞེས་བྱ་བར་གྱུར་ཏོ་༎ དེ་རྣམས་དེར་འཕེལ་བར་གྱུར་པས་། སྐྱེ་བོའི་ཚོགས་ཆེན་པོར་གྱུར་ཏེ་། དོག་པས་འཕེལ་ཆེ་བར་མ་གྱུར་ཏོ་༎ ལྷ་རྣམས་ཀྱི་སེམས་ཀྱིས་དེ་རྣམས་ཀྱི་སེམས་ཤེས་ནས་ཕྱོགས་གཞན་ཞིག་བསྟན་པ་དང་དེ་༄༤༠༦ཨ་༌༎ རྣམས་དེར་དོང་སྟེ་། གྲོང་ཁྱེར་གཅིག་ཤོས་བརྩིགས་ནས་ལྷས་བསྟན་། ལྷས་བསྟན་ཞེས་བྱ་བར་གྱུར་ཏོ་༎ དེ་ནས་དེ་རྣམས་ཚོགས་ཤིང་འདུས་ནས་ཕན་ཚུན་གྲོས་བྱ་བར་བརྩམས་པ་། ཤེས་ལྡན་དག་། གང་གི་ཕྱིར་བདག་ཅག་སྤྱུག་པ་ནི་། རིགས་མཉམ་པ་ལས་ཆུང་མ་བླངས་པ་དེ་ལས་གྱུར་གྱི་། དེ་ལྟ་བས་ན་། བདག་ཅག་ལས་སུས་ཀྱང་རིགས་མཉམ་པ་ལས་ཆུང་མ་བླང་པར་མི་བྱ་སྟེ་། གཅིག་ཁོ་ནས་ཆོག་ཤེས་པར་བྱའོ་༎ དེ་རྣམས་རིགས་མཉམ་པ་གཅིག་ཁོ་ན་ལས་ཆུང་མ་གཅིག་ལེན་གྱི་། རིགས་མཉམ་པ་ལས་ཆུང་མ་གཉིས་པ་ནི་། མི་ལེན་ཏོ་༎ དེ་ནས་དུས་གཞན་ཞིག་ན་རྒྱལ་པོ་འཕགས་སྐྱེས་པོ་བུ་སྡུག་པ་རྣམས་རྗེས་སུ་དྲན་ནས་བློན་པོ་རྣམས་ལ་སྨྲས་པ་། ཀྱེ་གྲོང་པ་དག་། གཞོན་ནུ་དེ་རྣམས་ད་ལྟར་ག་ན་འདུག་། དེ་རྣམས་ཀྱིས་རྒྱས་པར་སྨྲས་པ་། ལྷས་ནོངས་པ་འབའ་ཞིག་ལས་སྤྱུགས་པ་ལས་། དེ་རྣམས་རང་རང་གི་སྲིང་མོ་ཁྲིད་དེ་འདི་ནས་མཆིས་པ་ན་། གངས་རི་དང་ཉེ་བ་ཆུ་བོ་སྐལ་ལྡན་ཤིང་རྟའི་འགྲམ་། དྲང་སྲོང་སེར་སྐྱའི་བསྟི་གནས་དང་ཧ་ཅང་ཡང་མི་རིང་བ་ཞིག་ཏུ་གནས་བཏབ་སྟེ་། རང་རང་གི་སྲིང་མོ་སྤངས་ཏེ་མས་དབེན་གྱི་སྲིང་མོ་རྣམས་དང་ལྷན་ཅིག་རྩེ་བར་བགྱིད་། དགའ་བར་བགྱིད་། དགའ་མགུར་སྤྱོད་པར་བགྱིད་དོ་༎ དེ་རྣམས་རྩེ་བར་བགྱིད་། དགའ་བར་བགྱིད་། དགའ་མགུར་སྤྱོད་པར་བགྱིད་པ་ན་། བུ་ཕོ་དང་བུ་མོ་དག་བཙས་སོ་༎ གྲོང་པ་དག་། གཞོན་ནུ་རྣམས་ཀྱིས་དེ་ལྟར་བྱེད་ཕོད་༄༤༠༦བ་དམ་། ལྷ་། རྔོ་ཐོགས་ལགས་སོ་༎ དེ་ནས་རྒྱལ་པོ་བུ་རམ་ཤིང་པ་འཕགས་སྐྱེས་པོས་རོ་སྟོད་བསྲངས་ནས་ལག་པ་ག-ཡས་པ་བརྐྱངས་ཏེ་ཆེད་དུ་བརྗོད་པས་བརྗོད་པ་། ཀྱེ་མ་། གཞོན་ནུ་རྣམས་ནི་། ཕོད་པ་ཡིན་ནོ་༎ ཀྱེ་མ་། གཞོན་ནུ་རྣམས་ནི་། ཤིན་ཏུ་ཕོད་པ་ཡིན་ནོ་༎ ཞེས་སེམས་ཅན་དབང་ཆེན་པོས་ཚིག་ཏུ་ཕྱུང་སྟེ་། ཀྱེ་མ་། གཞོན་ནུ་རྣམས་ནི་། ཕོད་པ་ཡིན་ནོ་༎ ཀྱེ་མ་། གཞོན་ནུ་རྣམས་ནི་། ཤིན་ཏུ་ཕོད་པ་ཡིན་ནོ་༎ ཞེས་བྱས་པས་དེ་རྣམས་ཤའཀྱ་ཞེས་བྱ་བར་གྱུར་ཏོ་༎ དེ་ནས་དུས་གཞན་ཞིག་ན་རྒྱལ་པོ་བུ་རམ་ཤིང་པ་འཕགས་སྐྱེས་པོ་ཤི་ནས་རྒྱལ་སྲིད་དགའ་རྒྱལ་སྲིད་ལ་དབང་བསྐུར་ཏོ་༎ དེ་ཡང་བུ་མེད་པར་ཤི་ནས་སྐར་མདའ་གདོང་རྒྱལ་སྲིད་ཀྱི་དབང་ཕྱུག་ལ་དབང་བྱེད་དུ་བཅུག་གོ་། དེ་ཡང་བུ་མེད་པར་ཤི་ནས་། ལག་རྣ་རྒྱལ་པོར་གྱུར་ཏོ་༎ དེ་ཡང་བུ་མེད་པར་ཤི་ནས་གླང་པོ་ཆེ་འདུལ་རྒྱལ་པོར་གྱུར་ཏོ་༎ དེ་ཡང་བུ་མེད་པར་ཤི་ནས་། རྐང་གདུབ་ཅན་རྒྱལ་པོར་གྱུར་ཏོ་༎ དེའི་བུ་གནས་འཇོག་གོ་། གོའུ་ཏ་མ་དག་། གནས་འཇོག་གི་བུ་ས་ཁྱིམ་མོ་༎ གོའུ་ཏ་མ་དག་། རྒྱལ་པོས་ཁྱིམ་གྱི་བུ་དང་། ཚ་བོ་དང་། ཡང་ཚ་དང་། སུམ་ཚའི་རྒྱུད་རྒྱལ་པོ་ལྔ་ཁྲི་ལྔ་སྟོང་། གྲོང་ཁྱེར་སེར་སྐྱའི་གཞིར་བྱུང་སྟེ་། དེ་རྣམས་ཀྱི་ཐ་མ་ནི་། ཤིང་རྟ་བཅུ་པ་དང་། ཤིང་རྟ་བརྒྱ་པ་དང་། ཤིང་རྟ་དགུ་བཅུ་པ་དང་། ཤིང་རྟ་ཁྲ་བོ་དང་། ཤིང་རྟ་རྒྱལ་དང་། བརྟན་པའི་ཤིང་རྟ་དང་། གཞུ་བཅུ་པ་དང་། གཞུ་བརྒྱ་པ་དང་། གཞུ་དགུ་བཅུ་པ་དང་། གཞུ་རྒྱལ་དང་། གཞུ་བཀྲ་དང་། གཞུ་བརྟན་ནོ་༎ ༄༤༠༧ཨ་༌༎ གོའུ་ཏ་མ་དག་། གཞུ་བརྟན་ལ་བུ་གཉིས་ཏེ་། སེང་གེ་འགྲམ་དང་། སེང་གེའི་སྒྲའོ་༎ གོའུ་ཏ་མ་དག་། འཛམ་བུ་གླིང་གི་གཞུ་ཐོགས་ཇི་སྙེད་ཡོད་པ་དེ་རྣམས་ཀྱི་ནང་ན་ནི་། སེང་གེའི་འགྲམ་མཆོག་ཏུ་གྲགས་སོ་༎ གོའུ་ཏ་མ་དག་། སེང་གེའི་འགྲམ་ལ་བུ་བཞི་སྟེ་། ཟས་གཙང་དང་། ཟས་དཀར་དང་། བྲེ་བོ་ཟས་དང་། ཚད་མེད་ཟས་སོ་༎ བུ་མོ་གཙང་མ་དང་། དཀར་མོ་དང་། བྲེ་བོ་མ་དང་། ཚད་མེད་མའོ་༎ ཟས་གཙང་ལ་བུ་གཉིས་ཏེ་། བཅོམ་ལྡན་འདས་དང་། ཚེ་དང་ལྡན་པ་དགའ་བོའོ་༎ ཟས་དཀར་ལ་བུ་གཉིས་ཏེ་། ཚེ་དང་ལྡན་པ་རྒྱལ་དང་། ཤའཀྱའི་རྒྱལ་པོ་བཟང་ལྡན་ནོ་༎ བྲེ་བོ་ཟས་ལ་བུ་གཉིས་ཏེ་། མིང་ཆེན་དང་། ཚེ་དང་ལྡན་པ་མ་འགག་པའོ་༎ ཚད་མེད་ཟས་ལ་བུ་གཉིས་ཏེ་། ཚེ་དང་ལྡན་པ་ཀུན་དགའ་བོ་དང་། ལྷས་སྦྱིན་ནོ་༎ གཙང་མའི་བུ་ནི་། ལེགས་པར་རབ་སད་དོ་༎ དཀར་མོའི་བུ་ནི་། ཕྲེང་བ་ཅན་ནོ་༎ བྲེ་བོ་མའི་ནི་། བཟང་ལེན་ནོ་༎ ཚད་མེད་མའི་དགེ་འཕེལ་ལོ་༎ བཅོམ་ལྡན་འདས་ཀྱི་སྲས་ནི་། སྒྲ་གཅན་ཟིན་ཡིན་ཏེ་། གོའུ་ཏ་མ་དག་། མང་པོས་བཀུར་གྱི་རྒྱུད་། ཚེ་དང་ལྡན་པ་སྒྲ་གཅན་ཟིན་དུ་རྫོགས་། སྲིད་པའི་ཕྲེང་རྒྱུན་ཆད་། སྐྱེ་བའི་འཁོར་ཟད་དེ་། ད་ནི་། ཡང་སྲིད་པ་མེད་དོ་༎ དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་མོའུ་དགལ་གྱི་བུ་ཆེན་པོའི་གཏམ་རྫོགས་པར་མཁྱེན་ནས་བཞེངས་ཏེ་བཞུགས་སོ་༎ བཞུགས་ནས་ཚེ་དང་ལྡན་པ་མོའུ་དགལ་གྱི་བུ་ཆེན་པོ་ལ་བཀའ་སྩལ་པ་། མོའུ་དགལ་གྱི་བུ་། ལེགས་༄༤༠༧བ་སོ་༎ ལེགས་སོ་༎ མོའུ་དགལ་གྱི་བུ་། ཁྱོད་ཀྱིས་དགེ་སློང་རྣམས་ཀྱི་མདུན་དུ་ཤའཀྱ་རྣམས་ཀྱི་སྔོན་གྱི་རིགས་རྒྱུད་ལས་བརྩམས་ནས་ཆོས་ཀྱི་གཏམ་སྨྲས་པ་ཡང་ཁྱོད་ལེགས་སོ་༎ མོའུ་དགལ་གྱི་བུ་། ཡང་ཁྱོད་ཀྱིས་ཤའཀྱ་རྣམས་ཀྱི་སྔོན་གྱི་རིགས་རྒྱུད་ལས་བརྩམས་ཏེ་ཆོས་ཀྱི་གཏམ་རྟག་ཏུ་སྨྲོས་ཤིག་དང་། དེས་ན་། དེ་རྣམས་ལ་ཡུན་རིང་པོའི་དོན་དང་། ཕན་པ་དང་། བདེ་བར་འགྱུར་རོ་༎ དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་། དགེ་སློང་དག་། ཁྱོད་ཀྱིས་ཤའཀྱ་རྣམས་ཀྱི་སྔོན་གྱི་རིགས་རྒྱུད་ལས་བརྩམས་པའི་ཆོས་ཀྱི་གཏམ་ཆོངས་ཤིག་། ཟུངས་ཤིག་། ལྷོགས་ཤིག་། དེ་ཅིའི་ཕྱིར་ཞེ་ན་། དགེ་སློང་དག་། ཤའཀྱ་རྣམས་ཀྱི་སྔོན་གྱི་རིགས་རྒྱུད་ལས་བརྩམས་པའི་ཆོས་ཀྱི་གཏམ་ནི་། དོན་དང་ལྡན་། ཆོས་དང་ལྡན་པ་ནས་ཚངས་པར་སྤྱོད་པའི་བར་དང་ལྡན་པ་ཡིན་ཏེ་། དགེ་སློང་དག་། རིགས་ཀྱི་བུ་དད་པས་རབ་ཏུ་བྱུང་བས་ཤའཀྱ་རྣམས་ཀྱི་སྔོན་གྱི་རིགས་རྒྱུད་ལས་བརྩམས་པའི་ཆོས་ཀྱི་གཏམ་གཟུང་ཞིང་ཀློག་པའི་རིགས་སོ་༎ དེ་ནས་སེར་སྐྱའི་གཞིའི་ཤའཀྱ་རྣམས་བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་སྟེ་། རྗེས་སུ་ཡི་རང་ནས་། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་། བཅོམ་ལྡན་འདས་ཀྱི་སྤྱན་སྔ་ནས་དོང་ངོ་༎ དེའི་ཚེ་གྲོང་ཁྱེར་སེར་སྐྱའི་གཞི་ན་རྒྱལ་པོ་སེང་གེའི་འགྲམ་ཞེས་བྱ་བ་རྒྱལ་སྲིད་བྱེད་དུ་འཇུག་སྟེ་། འབྱོར་པ་དང་རྒྱས་པ་དང་། བདེ་བ་དང་། ལོ་ལེགས་པ་། སྐྱེ་བོ་དང་མི་མང་པོས་གང་བ་། འཐབ་པ་དང་། འཐབ་མོ་དང་། རྩོད་པ་དང་། འགྱེད་༄༤༠༨ཨ་༌༎ པ་དང་། ཆོམ་རྐུན་མེད་ཅིང་། ནད་རབ་ཏུ་ཞི་བར་གྱུར་པ་། འབྲས་དང་། བུ་རམ་ཤིང་གི་ཕྲེང་བ་དང་། བ་ལང་དང་། མ་ཧེ་ཕུན་སུམ་ཚོགས་པ་ན་བུ་གཅིག་པ་ལ་སྡུག་པ་བཞིན་དུ་རྒྱལ་སྲིད་སྐྱོང་བར་བྱེད་དོ་༎ གྲོང་ཁྱེར་ལྷས་བསྟན་དུ་རྒྱལ་པོ་ལེགས་པར་རབ་སད་ཅེས་བྱ་བ་རྒྱལ་སྲིད་བྱེད་དུ་དོ་༎ འཇུག་སྟེ་། འབྱོར་པ་དང་། རྒྱས་པ་དང་། བདེ་བ་དང་། ལོ་ལེགས་པ་། སྐྱེ་བོ་དང་མི་མང་པོས་གང་བ་། འཐབ་པ་དང་། འཐབ་མོ་དང་། རྩོད་པ་དང་། འགྱེད་པ་དང་། ཆོམ་རྐུན་མེད་ཅིང་། ནད་རབ་ཏུ་ཞི་བར་གྱུར་པ་། འབྲས་དང་། བུ་རམ་ཤིང་གི་ཕྲེང་བ་དང་། བ་ལང་དང་། མ་ཧེ་ཕུན་སུམ་ཚོགས་པ་ན་། བུ་གཅིག་པ་ལ་སྡུག་པ་བཞིན་དུ་རྒྱལ་སྲིད་སྐྱོང་བར་བྱེད་དོ་༎ རྒྱལ་པོ་ལེགས་པར་རབ་སད་ཀྱི་བཙུན་མོ་དམ་པ་གཟུགས་བཟང་བ་། བལྟ་ན་སྡུག་པ་། མཛེས་པ་། ཡུལ་གྱི་བཟང་མོ་ལུམབི་ནི་ཞེས་བྱ་བ་ཡོད་དོ་༎ ལྷས་བསྟན་ན་། ཁྱིམ་བདག་ཕྱུག་ཅིང་ནོར་མང་བ་། ལོངས་སྤྱོད་ཆེ་བ་། ཡོངས་སུ་བཟུང་བ་ཡངས་ཤིང་རྒྱ་ཆེ་བ་། རྣམ་ཐོས་ཀྱི་བུའི་ནོར་དང་ལྡན་པ་། རྣམ་ཐོས་ཀྱི་བུ་ལ་ནོར་གྱིས་འགྲན་པ་ཞིག་གནས་པ་དེའི་ཀུན་དགའ་ར་བ་མེ་ཏོག་ཕུན་སུམ་ཚོགས་པ་དང་། འབྲས་བུ་ཕུན་སུམ་ཚོགས་པ་དང་། ཆུ་ཕུན་སུམ་ཚོགས་པ་དང་། བྱ་སྣ་ཚོགས་སྐད་འབྱིན་པས་དེའི་ཀུན་དགའ་ར་བ་དགའ་དགའ་ལྟར་འདུག་པ་དེར་རྒྱལ་པོ་དུས་དུས་སུ་བཙུན་མོའི་འཁོར་དང་ལྷན་ཅིག་ལྷགས་ནས་དེ་ན་དགའ་བའི་རྩེ་མོ་༄༤༠༨བ་ཉམས་སུ་མྱོང་བར་བྱེད་དོ་༎ ལུམབི་ནིས་དེ་མཐོང་ནས་འདོད་པ་སྐྱེས་ཏེ་། དེས་སྨྲས་པ་། ལྷ་། ཀུན་དགའ་ར་བ་འདི་བདག་ལ་སྩལ་དུ་གསོལ་། རྒྱལ་པོས་སྨྲས་པ་། ཀུན་དགའ་ར་བ་འདི་ཁྱིམ་བདག་གི་ཡིན་ན་། ཇི་ལྟར་སྦྱིན་། གལ་ཏེ་ཁྱོད་ལ་ཀུན་དགའ་ར་བ་དགོས་ན་། ཁྱོད་ཀྱི་ཕྱིར་དེ་བས་ལྷག་པར་བཟང་བ་གཞན་ཞིག་བྱའོ་༎ དེ་ནས་རྒྱལ་པོ་ལེགས་པར་རབ་སད་ཀྱིས་ལུམབི་ནིའི་ཆེད་དུ་དེ་བས་ཁྱད་པར་དུ་འཕགས་པའི་ཀུན་དགའ་ར་བ་ཞིག་བྱེད་དུ་བཅུག་ནས་དེའི་མིང་ལུམབི་ནིའི་ཚལ་ཞེས་བྱ་བར་གྱུར་ཏོ་༎ རྒྱལ་པོ་སེང་གེའི་འགྲམ་ལ་ཡུན་རིང་པོ་ནས་ཀྱེ་མའོ་༎ བདག་གི་རྒྱུད་ལ་འཁོར་ལོས་བསྒྱུར་བ་སྐྱེས་པར་གྱུར་ཀྱང་ཅི་མ་རུང་སྙམ་པའི་བསམ་པ་འདི་ཡོད་དོ་༎ རྒྱལ་པོ་ལེགས་པར་རབ་སད་ལ་ཡུན་རིང་པོ་ནས་ཀྱེ་མའོ་༎ བདག་ནི་། སེང་གེའི་འགྲམ་དང་ལྷན་ཅིག་གཉེན་དུ་གྱུར་ཀྱང་ཅི་མ་རུང་སྙམ་པའི་བསམ་པ་འདི་ཡོད་དོ་༎ ཇི་ཙམ་དུས་གཞན་ཞིག་ན་དེ་བཙུན་མོ་དང་ལྷན་ཅིག་རྩེ་བར་བྱེད་། དགའ་བར་བྱེད་། དགའ་མགུར་སྤྱོད་པར་བྱེད་པ་ལས་། དུས་གཞན་ཞིག་ན་བཙུན་མོ་སེམས་ཅན་དང་ལྡན་པར་གྱུར་ནས་། དེ་ཟླ་བ་བརྒྱད་དམ་། དགུ་འདས་པ་ན་བུ་མོ་གཟུགས་བཟང་བ་། བལྟ་ན་སྡུག་པ་། མཛེས་པ་། ཡན་ལག་དང་ཉིང་ལག་ཐམས་ཅད་དང་ལྡན་པ་ཞིག་བཙས་སོ་༎ བཙས་པ་དེའི་གཟུགས་བཟང་པོས་རྒྱལ་པོ་ལེགས་པར་རབ་སད་བཙུན་མོ་འཁོར་དང་བཅས་པ་དང་། ལྷས་བསྟན་ན་གནས་པའི་སྐྱེ་བའི་ཚོགས་རྣམས་མཆོག་ཏུ་ངོ་མཚར་སྐྱེས་ཏེ་ཐེ་ཚོམ་དུ་གྱུར་ནས་ཅི་འདི་༄༤༠༩ཨ་༌༎ བུ་མོ་ཡིན་ནམ་། འོན་ཏེ་ལས་སྣ་ཚོགས་པས་སྤྲུལ་པའི་སྒྱུ་འཕྲུལ་ཡིན་སྙམ་མོ་༎ དེའི་བཙས་པའི་བཙས་སྟོན་ཉི་མ་བདུན་གསུམ་ཉི་ཤུ་རྩ་གཅིག་ཏུ་རྒྱ་ཆེར་བྱས་ནས་། བུ་མོ་འདིའི་མིང་ཅིར་གདགས་ཞེས་མིང་འདོགས་པར་བྱེད་དོ་༎ བློན་པོ་རྣམས་ཀྱིས་སྨྲས་པ་། ལྷ་། ལྷས་བསྟན་ན་གནས་པའི་སྐྱེ་བོའི་ཚོགས་ལམ་པོ་ཆེ་དང་། ཚོང་འདུས་དང་། བཞི་མདོ་དང་། སུམ་མདོ་རྣམས་སུ་གླེང་བ་ཁ་ཅིག་གི་མཆིད་ནས་ནི་། འདི་བུ་མོ་ཁོ་ན་ལགས་ཏེ་། སྔོན་གྱི་ལས་ཀྱི་རྣམ་པར་སྨིན་པས་གཟུགས་བཟང་ཞིང་ཁ་དོག་ཕུན་སུམ་ཚོགས་པར་གྱུར་ཏོ་༎ ཞེས་མཆིའོ་༎ གཞན་དག་གི་མཆིད་ནས་ནི་། འདི་བུ་མོ་མ་ལགས་ཀྱི་། འོ་ན་ཅི་ཞེ་ན་། ལས་སྣ་ཚོགས་པས་སྤྲུལ་པའི་སྒྱུ་འཕྲུལ་ལགས་སོ་༎ ཞེས་མཆི་ལགས་པས་། དེས་བས་ན་། བུ་མོའི་མིང་སྒྱུ་འཕྲུལ་ཞེས་གདགས་སོ་༎ ཞེས་དེའི་མིང་སྒྱུ་འཕྲུལ་ཞེས་བཏགས་སོ་༎ བུ་མོ་སྒྱུ་འཕྲུལ་མ་མ་བརྒྱད་ལ་རྗེས་སུ་གཏད་དེ་ཞེས་བྱ་བ་ནས་ཆེན་མོར་གྱུར་ཏོ་༎ ཞེས་བྱ་བའི་བར་གོང་མ་བཞིན་དུའོ་༎ དེ་ལ་མཚན་མཁན་རྣམས་ཀྱིས་ལུང་བསྟན་པ་མཚན་ཕུན་སུམ་ཚོགས་པ་དང་ལྡན་པའི་བུ་ཞིག་བཙའ་བར་འགྱུར་ཞིང་སྟོབས་ཀྱི་འཁོར་ལོས་བསྒྱུར་བའི་རྒྱལ་པོར་འགྱུར་རོ་༎ ཞེས་བསྟན་ཏོ་༎ ཡང་དེ་རྩེ་བར་བྱེད་། དགའ་བར་བྱེད་། དགའ་མགུར་སྤྱོད་པར་བྱེད་པ་ལས་། བུ་མོ་གཟུགས་བཟང་བ་། བལྟ་ན་སྡུག་པ་། མཛེས་པ་། ཁ་དོག་བཟང་པོ་རྒྱས་པ་མཆོག་དང་ལྡན་པ་ཞིག་བཙས་སོ་༎ ༄༤༠༩བ་དེ་བཙས་པ་ན་། གྲོང་ཁྱེར་དེ་དག་ཐམས་ཅད་སྣང་བ་རྒྱ་ཆེན་པོས་སྣང་བར་བྱས་ཏེ་། སྒྱུ་འཕྲུལ་མ་ཇི་ལྟ་བ་བཞིན་དུ་དེའི་གཟུགས་བཟང་བ་རྣམ་པ་ཐམས་ཅད་དུ་དཔྱད་པར་མི་ནུས་སོ་༎ དེའི་བཙས་པའི་བཙས་སྟོན་ཡང་རྒྱ་ཆེར་བྱས་ནས་། བུ་མོ་འདིའི་མིང་ཅིར་གདགས་ཞེས་མིང་འདོགས་པར་བྱེད་དོ་༎ བློན་པོ་རྣམས་ཀྱིས་སྨྲས་པ་། སྒྱུ་འཕྲུལ་བས་འདི་ལྷག་པར་གཟུགས་བཟང་བས་དེ་བས་ན་། སྒྱུ་འཕྲུལ་ཆེན་མོ་ཞེས་བགྱི་བར་གདགས་སོ་༎ ཞེས་བཏགས་སོ་༎ དེ་ཡང་བསྐྱེད་བསྲིངས་ནས་ཆེན་མོར་གྱུར་པ་དང་། དེ་ལ་མཚན་མཁན་རྣམས་ཀྱིས་ལུང་བསྟན་པ་། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་ལྡན་པ་ཞིག་བཙས་པར་གྱུར་ཏེ་། དེ་ནི་། འཁོར་ལོས་བསྒྱུར་བའི་རྒྱལ་པོར་འགྱུར་རོ་༎ ཞེས་བསྟན་ཏོ་༎ རྒྱལ་པོ་ལེགས་པར་རབ་སད་ཀྱིས་རྒྱལ་པོ་སེང་གེའི་འགྲམ་ལ་ཕོ་ཉ་བཏང་སྟེ་། བདག་ལ་བུ་མོ་གཉིས་ཤིག་བཙས་པ་ནི་། སྒྱུ་འཕྲུལ་དང་། སྒྱུ་འཕྲུལ་ཆེན་པོ་ལགས་ཏེ་། དེ་ལ་གཅིག་ལ་ནི་། མཚན་ཐམས་ཅད་ཕུན་སུམ་ཚོགས་པའི་བུ་ཞིག་བཙའ་བར་འགྱུར་ཞིང་། དེ་ནི་། སྟོབས་ཀྱི་འཁོར་ལོས་བསྒྱུར་བའི་རྒྱལ་པོར་འགྱུར་རོ་༎ ཞེས་ལུང་བསྟན་ཏོ་༎ གཅིག་ཤོས་ལ་ནི་། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་བརྒྱན་པའི་བུ་ཞིག་བཙའ་བར་འགྱུར་ཞིང་། དེ་ནི་། འཁོར་ལོས་བསྒྱུར་བའི་རྒྱལ་པོར་འགྱུར་རོ་༎ ཞེས་ལུང་བསྟན་གྱི་། འདི་གཉིས་ལས་གང་བཞེད་པ་གཞོན་ནུ་ཟས་གཙང་གི་ཆུང་མར་སྣོམས་ཤིག་སེང་གེའི་འགྲམ་གྱིས་སླར་སྤྲིང་པ་། གཉིས་ཀ་ཡང་གཞོན་ནུ་ལ་༄༤༡༠ཨ་༌༎ དགོས་མོད་ཀྱི་། འོན་ཀྱང་ཆུང་མ་འདྲ་བ་གཉིས་གཅིག་ལ་གཞག་པར་མི་བྱ་བས་། གང་ལ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་བརྒྱན་པའི་བུ་ཞིག་བཙའ་བར་འགྱུར་ཞིང་། དེ་ཡང་འཁོར་ལོས་བསྒྱུར་བའི་རྒྱལ་པོར་འགྱུར་རོ་༎ ཞེས་ལུང་བསྟན་པ་དེ་། རེ་ཞིག་འདོད་དོ་༎ གཅིག་ཤོས་ཀྱང་ཚོགས་ལ་བརྟག་པར་བྱའོ་༎ དེས་དེ་འཁོར་ལྔ་བརྒྱ་དང་བཀྲིའོ་༎ དེའི་ཚེ་ཤའཀྱ་རྣམས་ཀྱི་ཕྱིར་རྒོལ་བ་སྐྱ་སེང་ཞེས་བྱ་བ་རི་ཁྲོད་པ་དག་ཅིག་ཡོད་ནས་ཤའཀྱ་རྣམས་འདུས་ཏེ་རྒྱལ་པོ་སེང་གེ་འགྲམ་གྱི་དྲུང་དུ་སོང་ནས་ལྷ་། སྐྱ་སེང་རི་ཁྲོད་པ་བདག་ཅག་ལ་གནོད་པ་བགྱིད་ཀྱི་། གྲོགས་མཛད་དུ་གསོལ་། དེས་སྨྲས་པ་། ཤེས་ལྡན་དག་། ཁོ་བོ་རྒས་པས་དེ་རྣམས་དང་ལྷན་ཅིག་ག-ཡུལ་སྤྲད་པར་མི་ནུས་སོ་༎ ལྷ་། གཞོན་ནུ་ཟས་གཙང་གཏང་དུ་གསོལ་། དམ་ཞིག་བཅའ་སྟེ་། གལ་ཏེ་གཞོན་ནུ་ཇི་ལྟར་འདོད་པའི་དམ་པ་ཞིག་བླངས་པ་དེ་སྦྱིན་པ་ལྟ་ན་། གཏོང་ངོ་༎ དེ་རྣམས་ཀྱིས་སྨྲས་པ་། ལྷ་། བཀའ་བཞིན་འཚལ་། སྩལ་བར་བགྱིའོ་༎ རྒྱལ་པོས་དཔུང་གི་ཚོགས་ཡན་ལག་བཞི་པ་། གཞོན་ནུ་ཟས་གཙང་ལ་གཏད་ནས་། དེས་རི་ཁྲོད་པ་དེ་རྣམས་བཅོམ་། རབ་ཏུ་བཅོམ་སྟེ་།
 upananda's misdemeanours the story of the dog which was too greedy (being a previous birth of upananda)	རྨེག་བཏའོ་༎ དེ་ནས་ཤའཀྱ་རྣམས་མགུ་ནས་རྒྱལ་པོ་སེང་གེ་འགྲམ་གྱི་དྲུང་དུ་དོང་སྟེ་། ལྷ་། གཞོན་ནུས་རི་ཁྲོད་པ་རྣམས་བཅོམ་། རབ་ཏུ་བཅོམ་སྟེ་། རྨེག་བཏའ་ལགས་པས་། བདག་ཅག་གློ་བ་དགའ་བ་། གཞོན་ནུ་མཆོག་ཅི་བཞེད་གསུངས་ཤིག་། དབུལ་ལོ་༎ ཤེས་ལྡན་དག་། ཤའཀྱ་༄༤༡༠བ་རྣམས་ཀྱི་ཁྲིམས་སུ་བཅས་པ་སུས་ཀྱང་མཉམ་པ་ལས་ཆུན་མ་གཞག་པར་མི་བྱའོ་༎ ཞེས་བཅས་སོ་༎ ལྷ་། ཅི་ཁྲིམས་དྲལ་ལམ་། དེས་སྨྲས་པ་། ལྷག་པར་ཤིན་ཏུ་བསྡམ་གྱི་། དྲལ་བར་མི་བྱ་ན་། འོན་ཀྱང་གཞོན་ནུའི་དམ་པ་ཞིག་སློང་བ་ནི་། མཉམ་པ་ལས་ཆུན་མ་བླངས་པ་ཡིན་ནོ་༎ ལྷ་། རུང་གི་དེ་བཞིན་དུ་མཛོད་ཅིག་། དེ་ནས་སེང་གེའི་འགྲམ་གྱིས་ལེགས་པར་རབ་སད་ལ་ཕོ་ཉ་བཏང་ནས་། ཁོ་བོས་ཚོགས་ལ་བརྟགས་ཟིན་གྱི་། བུ་མོ་གཅིག་ཤོས་ཀྱང་བཀྲི་ཞིག་། དེས་དེ་ཡང་འཁོར་ལྔ་བརྒྱ་དང་བཀྲི་སྟེ་། གཞོན་ནུ་ཟས་གཙང་གིས་གཉིས་ཀ་བླངས་སོ་༎ ཇི་ཙམ་དུས་གཞན་ཞིག་ན་། རྒྱལ་པོ་སེང་གེའི་འགྲམ་ཤི་ནས་སེར་སྐྱའི་གཞི་ན་རྒྱལ་པོ་ཟས་གཙང་རྒྱལ་སྲིད་བྱེད་དུ་འཇུག་སྟེ་། འབྱོར་པ་དང་། རྒྱས་པ་དང་། བདེ་བ་དང་། ལོ་ལེགས་པ་། སྐྱེ་བོ་དང་། མི་མང་པོས་གང་བ་། འཐབ་པ་དང་། འཐབ་མོ་དང་། རྩོད་པ་དང་། ཆོམ་རྐུན་མེད་ཅིང་ནད་རབ་ཏུ་ཞི་བར་གྱུར་པ་དང་། འབྲས་དང་། བུ་རམ་ཤིང་གི་ཕྲེང་བ་དང་། བ་ལང་དང་མ་ཧེ་ཕུན་སུམ་ཚོགས་པ་ན་བུ་གཅིག་པ་ལ་སྡུག་པ་བཞིན་དུ་རྒྱལ་སྲིད་སྐྱོང་བར་བྱེད་དོ་༎ དེ་དུས་གཞན་ཞིག་ན་། བཙུན་མོ་སྒྱུ་འཕྲུལ་ཆེན་མོ་དང་ལྷན་ཅིག་སྟེང་གི་ཁང་བཟང་གི་གཞི་སྐྱེས་བ་མེད་པར་དོང་ནས་རོལ་མོས་རྩེ་བར་བྱེད་། དགའ་བར་བྱེད་། དགའ་མགུར་སྤྱོད་པར་བྱེད་དོ་༎ འདི་ནི་། ཆོས་ཉིད་ཡིན་ཏེ་། བྱང་ཆུབ་སེམས་དཔའ་དགའ་ལྡན་གྱི་གནས་ན་བཞུགས་པ་ན་འཇིག་རྟེན་ལ་གཟིགས་པ་ལྔས་གཟིགས་པར་མཛད་དེ་། རིགས་ལ་གཟིགས་པ་༄༤༡༡ཨ་༌༎ དང་། ཡུལ་ལ་གཟིགས་པ་དང་། དུས་ལ་གཟིགས་པ་དང་། རྒྱུད་ལ་གཟིགས་པ་དང་། བུད་མེད་ལ་གཟིགས་པའོ་༎ བྱང་ཆུབ་སེམས་དཔའ་རྣམས་རྒྱུ་གང་གིས་རིགས་ལ་གཟིགས་པར་མཛད་ཅེ་ན་། བྱང་ཆུབ་སེམས་དཔའ་དགའ་ལྡན་གྱི་གནས་ན་བཞུགས་པ་ནི་། འདི་སྙམ་དུ་དགོངས་ཏེ་། བྱང་ཆུབ་སེམས་དཔའ་རྣམས་རིགས་ཇི་ལྟ་བུ་ཞིག་ཏུ་ཉིང་མཚམས་སྦྱོར་བ་ལེན་སྙམ་ན་། བྲམ་ཟེའི་རིགས་སམ་། རྒྱལ་རིགས་ཀྱི་རིགས་སུ་ཡིན་ལ་། དེ་ལ་རེས་འགའ་ནི་། བྲམ་ཟེའི་རིགས་བཙུན་པར་བཀུར་། རེས་འགའ་ནི་། རྒྱལ་རིགས་ཏེ་། ད་ལྟ་ནི་རྒྱལ་རིགས་བཙུན་པར་བཀུར་བར་གཟིགས་ནས་། མ་ལ་བདག་ལ་གཞན་དག་བྱང་ཆུབ་སེམས་དཔའ་རིགས་ངན་པར་ཉིང་མཚམས་སྦྱོར་བ་བླངས་སོ་༎ ཞེས་གཞི་འདིས་ཁ་ཟེར་བར་མི་འགྱུར་བར་བདག་གིས་རྒྱལ་རིགས་སུ་ཉིང་མཚམས་སྦྱོར་བ་བླང་བར་བྱའོ་༎ སྙམ་མོ་༎ འདི་ལྟར་། བྱང་ཆུབ་སེམས་དཔའ་ཐོག་མ་མེད་པའི་དུས་ནས་སྨད་པར་མི་འགྱུར་པའི་ལས་བྱས་ཤིང་བསགས་པ་དང་། སངས་རྒྱས་བཅོམ་ལྡན་འདས་རྣམས་ནི་། ཆོས་བཤད་པ་འབྲས་བུ་མེད་པ་མ་ཡིན་པས་རྒྱུ་འདིས་ན་། བྱང་ཆུབ་སེམས་དཔའ་རྣམས་རིགས་ལ་གཟིགས་པར་མཛད་དོ་༎ བྱང་ཆུབ་སེམས་དཔའ་རྣམས་རྒྱུ་གང་གིས་ཡུལ་ལ་གཟིགས་པར་མཛད་ཅེ་ན་། བྱང་ཆུབ་སེམས་དཔའ་དགའ་ལྡན་གྱི་གནས་ན་བཞུགས་པ་ནི་། འདི་སྙམ་དུ་དགོངས་ཏེ་། བྱང་ཆུབ་༄༤༡༡བ་སེམས་དཔའ་རྣམས་ཡུལ་ཇི་ལྟ་བུ་ཞིག་ཏུ་ཉིང་མཚམས་སྦྱོར་བ་ལེན་སྙམ་ན་། འབྲས་དང་། བུ་རམ་ཤིང་དང་། བ་ལང་དང་། མ་ཧེ་ཕུན་སུམ་ཚོགས་པ་། སློང་མོ་པ་བརྒྱ་འདུ་བ་། མཐའ་འཁོབ་ཀྱི་སྐྱེ་བོ་མེད་པ་། དབུས་པའི་སྐྱེ་བོ་གནས་པའི་ཡུལ་གང་ཡིན་པར་གཟིགས་ནས་འདི་སྙམ་དུ་དགོངས་ཏེ་། དབུས་ཀྱི་ཡུལ་འདི་ནི་། བུ་རམ་ཤིང་གི་ཕྲེང་དང་། འབྲས་དང་། བ་ལང་དང་། མ་ཧེ་ཕུན་སུམ་ཚོགས་པ་། སློང་མོ་པ་བརྒྱ་འདུ་བ་། མཐའ་འཁོབ་ཀྱི་སྐྱེ་བོ་མེད་པ་། དབུས་པའི་སྐྱེ་བོ་གནས་པ་ཡིན་གྱི་། མ་ལ་བདག་ལ་གཞན་དག་བྱང་ཆུབ་སེམས་དཔའ་ཡུལ་མཐའ་འཁོབ་རྣམས་སུ་ཉིང་མཚམས་སྦྱོར་བ་བླངས་སོ་༎ ཞེས་གཞི་འདིས་ཁ་ཟེར་བར་མི་འགྱུར་བར་བདག་གིས་ཡུལ་དབུས་སུ་ཉིང་མཚམས་སྦྱོར་སྙམ་སོ་༎ མོ་༎ འདི་ལྟར་། བྱང་ཆུབ་སེམས་དཔའ་ཐོག་མ་མེད་པའི་དུས་ནས་སྨད་པར་མི་འགྱུར་བའི་ལས་བྱས་ཤིང་བསགས་པ་དང་། སངས་རྒྱས་བཅོམ་ལྡན་འདས་རྣམས་ནི་། ཆོས་བཤད་པ་འབྲས་བུ་མེད་པ་མ་ཡིན་པས་རྒྱུ་འདིས་ན་། བྱང་ཆུབ་སེམས་དཔའ་རྣམས་ཡུལ་ལ་གཟིགས་པར་མཛད་དོ་༎ བྱང་ཆུབ་སེམས་དཔའ་རྣམས་རྒྱུ་གང་གིས་དུས་ལ་གཟིགས་པར་མཛད་ཅེ་ན་། བྱང་ཆུབ་སེམས་དཔའ་དགའ་ལྡན་གྱི་གནས་ན་བཞུགས་པ་ནི་། འདི་སྙམ་དུ་དགོངས་ཏེ་། བྱང་ཆུབ་སེམས་དཔའ་རྣམས་དུས་ཅི་ལྟ་བུ་ཞིག་ཏུ་འཛམ་བུའི་གླིང་དུ་ཉིང་མཚམས་སྦྱོར་བ་ལེན་སྙམ་ན་། སྐྱེ་རྒྱུའི་ཚེ་ལོ་ཡར་སྐྱེས་པ་ན་བརྒྱད་ཁྲི་ཐུབ་པ་ཡན་ཆད་ཉིང་མཚམས་སྦྱོར་བ་མི་ལེན་ལ་། མི་རྣམས་ཀྱི་ཚེ་ལོ་མར་འགྲིབ་པ་༄༤༡༢ཨ་༌༎ ན་བརྒྱ་ཐུབ་པ་མན་ཆད་ཉིང་མཚམས་སྦྱོར་བ་མི་ལེན་ནོ་༎ བྱང་ཆུབ་སེམས་དཔའ་རྒྱུ་གང་གིས་མི་རྣམས་ཀྱི་ཚེ་ལོ་བརྒྱད་ཁྲི་ཐུབ་པ་ཡན་ཆད་ཉིང་མཚམས་སྦྱོར་བ་ལེན་པར་མི་མཛད་ཅེ་ན་། མི་རྣམས་ཚེ་ལོ་བརྒྱད་ཁྲི་ཐུབ་པ་ན་། ཡིད་འབྱུང་བར་དཀའ་ཞིང་སྐྱོ་བར་བྱ་བར་དཀའ་ལ་། བླུན་ཞིང་དབང་པོ་རྟུལ་བ་དང་། བག་མེད་ཅིང་བདེ་བ་མང་བས་། བདེན་པ་རྣམས་ཀྱི་སྣོད་དུ་མི་འགྱུར་བའི་ཕྱིར་རོ་༎ མར་འགྲིབ་པ་ལོ་བརྒྱ་མན་ཆད་དུ་ཡང་སྙིགས་མ་ལྔ་པོ་འདི་ལྟ་སྟེ་། ཚེའི་སྙིགས་མ་དང་། ཉོན་མོངས་པའི་སྙིགས་མ་དང་། སེམས་ཅན་གྱི་སྙིགས་མ་དང་། ལྟ་བའི་སྙིགས་མ་དང་། དུས་ཀྱི་སྙིགས་མ་ཤས་ཆེ་བ་ཡིན་པས་། བདག་ལ་གཞན་དག་། བྱང་ཆུབ་སེམས་དཔས་སྙིགས་མ་ལྔ་ཤས་ཆེ་བའི་དུས་སུ་ཉིང་མཚམས་སྦྱོར་བ་བླངས་སོ་༎ ཞེས་གཞི་འདིས་ཁ་ཟེར་བར་མི་འགྱུར་རོ་༎ སྙམ་མོ་༎ འདི་ལྟར་། བྱང་ཆུབ་སེམས་དཔའ་ཐོག་མ་མེད་པའི་དུས་ནས་སྨད་པར་མི་འགྱུར་བའི་ལས་བྱས་ཤིང་བསགས་པ་དང་། སངས་རྒྱས་བཅོམ་ལྡན་འདས་རྣམས་ནི་། ཆོས་བཤད་པ་འབྲས་བུ་མེད་པ་མ་ཡིན་པས་། རྒྱུ་འདིས་ན་། བྱང་ཆུབ་སེམས་དཔའ་རྣམས་དུས་ལ་གཟིགས་པ་ཡིན་ནོ་༎ བྱང་ཆུབ་སེམས་དཔའ་རྣམས་རྒྱུ་གང་གིས་རྒྱུད་ལ་གཟིགས་པར་མཛད་ཅེ་ན་། བྱང་ཆུབ་སེམས་དཔའ་དགའ་ལྡན་གྱི་གནས་ན་བཞུགས་པ་ནི་། འདི་སྙམ་དུ་དགོངས་ཏེ་། བྱང་ཆུབ་སེམས་དཔའ་རྣམས་རྒྱུད་ཅི་འདྲ་བ་ཞིག་ཏུ་ཉིང་མཚམས་སྦྱོར་བ་ལེན་སྙམ་ན་། ༄༤༡༢བ་རིགས་གང་ཞིག་བཙུན་པར་བཀུར་ཞིང་མ་མེས་དང་། ཕ་མེས་ཟུང་བདུན་གྱི་བར་སྤྱོད་པ་ལ་སྐྱོན་མེད་པ་ཡིན་པར་གཟིགས་ནས་དེ་འདི་སྙམ་དུ་དགོངས་ཏེ་། ཤའཀྱའི་རིགས་རྒྱུད་འདི་ནི་། བཙུན་པར་བཀུར་བ་ཡིན་ཞིང་། མང་པོས་བཀུར་བ་ནས་བཟུང་སྟེ་སྤྱོད་པ་སྐྱོན་མེད་པ་ཡིན་གྱི་། མ་ལ་བདག་ལ་གཞན་དག་། བྱང་ཆུབ་སེམས་དཔས་རྒྱུད་ངན་པ་ལས་ཉིང་མཚམས་སྦྱོར་བ་བླངས་སོ་༎ ཞེས་གཞི་འདིས་ཁ་ཟེར་བར་མི་འགྱུར་བར་བདག་གིས་རྒྱལ་པོ་ཟས་གཙང་གི་རྒྱུད་དུ་ཉིང་མཚམས་སྦྱོར་བ་བླང་ངོ་༎ སྙམ་མོ་༎ འདི་ལྟར་། བྱང་ཆུབ་སེམས་དཔས་ཐོག་མ་མེད་པའི་དུས་ནས་སྨད་པར་མི་འགྱུར་བའི་ལས་བྱས་ཤིང་བསགས་པ་དང་། སངས་རྒྱས་བཅོམ་ལྡན་འདས་རྣམས་ནི་། ཆོས་བཤད་པ་འབྲས་བུ་མེད་པ་མ་ཡིན་པས་། རྒྱུ་འདིས་ན་། བྱང་ཆུབ་སེམས་དཔའ་རྣམས་རྒྱུད་ལ་གཟིགས་པར་མཛད་དོ་༎ བྱང་ཆུབ་སེམས་དཔའ་རྣམས་རྒྱུ་གང་གིས་བུད་མེད་ལ་གཟིགས་པར་མཛད་ཅེ་ན་། བྱང་ཆུབ་སེམས་དཔའ་དགའ་ལྡན་གྱི་གནས་ན་བཞུགས་པ་ནི་། འདི་སྙམ་དུ་དགོངས་ཏེ་། བྱང་ཆུབ་སེམས་དཔའ་རྣམས་བུད་མེད་ཅི་འདྲ་བ་ཞིག་གི་རུམ་དུ་ཉིང་མཚམས་སྦྱོར་བ་ལེན་སྙམ་ན་། བུད་མེད་གང་ཞིག་གཟུགས་བཟང་མོ་དང་ལྡན་པ་། ཚུལ་དང་ལྡན་པ་། རིགས་དང་ལྡན་པ་། རྒོད་བག་ཅན་མ་ཡིན་ལ་། རིགས་འཕེལ་བར་འགྱུར་ཞིང་། སྔོན་གྱི་སངས་རྒྱས་རྣམས་ལ་། ཀྱེ་མ་། བདག་སངས་རྒྱས་ཀྱི་ཡུམ་དུ་གྱུར་ཅིག་ཅེས་སྨོན་ལམ་བཏབ་བ་དང་། བྱང་ཆུབ་སེམས་དཔའ་ཟླ་བ་བཅུར་རུམ་དུ་འཛིན་ནུས་པ་དང་། རང་གི་དོན་ཡང་༄༤༡༣ཨ་༌༎ ཉམས་པར་མི་བྱེད་པ་ཡིན་པར་གཟིགས་ནས་འདི་སྙམ་དུ་དགོངས་ཏེ་། སྒྱུ་འཕྲུལ་ཆེན་མོ་འདི་ནི་། མ་མེས་དང་། ཕ་མེས་ཟུང་བདུན་གྱི་བར་སྤྱོད་པ་ལ་སྐྱོན་མེད་ཅིང་གཟུགས་དང་ལྡན་པ་དང་། ཚུལ་དང་ལྡན་པ་དང་། རྒོད་བག་ཅན་མ་ཡིན་པ་དང་། རིགས་འཕེལ་བར་འགྱུར་བ་དང་། བྱང་ཆུབ་སེམས་དཔའ་རུམ་དུ་ཟླ་བ་བཅུར་འཛིན་ནུས་པ་དང་། རང་གི་དོན་ཡང་མི་ཉམས་པ་འདི་ལྟར་སྒྱུ་འཕྲུལ་ཆེན་མོས་སྔོན་སངས་རྒྱས་རྣམས་ལ་། ཀྱེ་མ་བདག་སངས་རྒྱས་ཀྱི་ཡུམ་དུ་གྱུར་ཅིག་། ཅེས་སྨོན་ལམ་བཏབ་པ་ཡང་ཡིན་པས་། བདག་ལ་གཞན་དག་། བྱང་ཆུབ་སེམས་དཔའ་མཚན་ངན་པ་དང་ལྡན་པའི་བུད་མེད་ཀྱི་རུམ་དུ་ཉིང་མཚམས་སྦྱོར་བ་བླངས་སོ་༎ ཞེས་གཞི་འདིས་ཁ་ཟེར་བར་མི་འགྱུར་རོ་༎ སྙམ་མོ་༎ འདི་ལྟར་། བྱང་ཆུབ་སེམས་དཔས་སྨད་པར་མི་འགྱུར་བའི་ལས་བྱས་ཤིང་བསགས་པ་དང་། སངས་རྒྱས་བཅོམ་ལྡན་འདས་རྣམས་ནི་། ཆོས་བཤད་པ་འབྲས་བུ་མེད་པ་མ་ཡིན་པས་རྒྱུ་འདིས་ན་། བྱང་ཆུབ་སེམས་དཔའ་རྣམས་བུད་མེད་ལ་གཟིགས་པར་མཛད་དོ་༎ དེ་ནས་བྱང་ཆུབ་སེམས་དཔས་གཟིགས་ནས་འདོད་པ་ན་སྤྱོད་པའི་ལྷའི་རིས་དྲུག་ལ་ལན་གསུམ་དུ་བསྒྲགས་པ་། གྲོགས་པོ་དག་། དགའ་ལྡན་གྱི་རིས་འདི་ནས་ང་ཤི་འཕོས་ཏེ་། མི་རྣམས་ཀྱི་ནང་དུ་རྒྱལ་པོ་ཟས་གཙང་གི་ཆུང་མ་དམ་པའི་རུམ་དུ་ཉིང་མཚམས་སྦྱོར་བ་བླངས་ལ་། དེའི་བུར་གྱུར་ཏེ་བདུད་རྩི་རྟོགས་པར་བྱའི་། ཁྱེད་ཅག་ལས་གང་དག་བདུད་རྩི་དོན་༄༤༡༣བ་དུ་གཉེར་བ་དེ་ཕལ་ཆེར་ཡུལ་དབུས་སུ་ཉིང་མཚམས་སྦྱོར་པ་ལོངས་ཤིག་། དེ་སྐད་ཅེས་བཀའ་སྩལ་པ་དང་། དགའ་ལྡན་གྱི་རིས་ཀྱི་ལྷ་རྣམས་ཀྱིས་བྱང་ཆུབ་སེམས་དཔའ་ལ་འདི་སྐད་ཅེས་གསོལ་ཏོ་༎ བྱང་ཆུབ་སེམས་དཔའ་མཁྱེན་པར་མཛོད་ཅིག་། ད་ལྟར་འཇིག་རྟེན་ནི་སྡིག་པས་གོས་པ་། སྐྱེ་རྒུ་མ་རུང་བའི་བསམ་པ་ཅན་། འཛམ་བུ་གླིང་རྟོག་གེ་པ་དྲུག་དང་། རྗེས་སུ་སྒྲོག་པ་དྲུག་དང་། སྙོམས་པར་འཇུག་པ་དྲུག་གིས་དཀྲུགས་པ་ལགས་སོ་༎ དེ་ལ་རྟོག་གི་བ་དྲུག་གང་ཞེ་ན་། འདི་ལྟ་སྟེ་། འོད་སྲུང་རྫོགས་བྱེད་དང་། ཀུན་ཏུ་རྒྱུ་གནག་ལྷས་ཀྱི་བུ་དང་། སྨྲ་འདོད་ཀྱི་བུ་མོའི་བུ་ཡང་དག་རྒྱལ་བ་ཅན་དང་། མི་ཕམ་སྐྲའི་ལ་བ་ཅན་དང་། ཀ་ཏའི་བུ་ནོག་ཅན་དང་། གཅེར་བུ་པ་གཉེན་གྱི་བུའོ་༎ རྗེས་སུ་སྒྲོག་པ་དྲུག་གང་ཞེ་ན་། འདི་ལྟ་སྟེ་། བྲམ་ཟེ་རྒྱུས་བརྒལ་དང་། བྲམ་ཟེ་གནས་རྡེག་དང་། བྲམ་ཟེ་བཟང་ལྡན་དང་། བྲམ་ཟེ་ཚངས་པའི་ཚེ་དང་། བྲམ་ཟེ་པདམའི་སྙིང་པོ་དང་། བྲམ་ཟེ་དམར་པོའོ་༎ སྙོམས་པར་འཇུག་པ་དྲུག་གང་ཞེ་ན་། འདི་ལྟ་སྟེ་། རངས་བྱེད་ཀྱི་བུ་ལྷག་སྤྱོད་དང་། སྒྱུ་རྩལ་ཤེས་ཀྱི་བུ་རིང་འཕུར་དང་། ཀུན་ཏུ་རྒྱུ་ལེགས་བཟང་དང་། བྲམ་ཟེའི་ཁྱེའུ་རྒྱལ་དང་། དྲང་སྲོང་མ་བཅིངས་པ་དང་། ལྟེང་རྒྱས་འོད་སྲུང་རལ་པ་ཅན་ནོ་༎ འདིར་ནི་། ཆོས་མཉན་པའི་སླད་དུ་བྱང་ཆུབ་སེམས་དཔའི་གདན་དཔག་ཚད་བཅུ་གཉིས་པ་བཤམ་པར་བགྱི་ཞིང་། བདག་ཅག་འདི་སྙམ་དུ་། བདག་ཅག་ལ་དགའ་ལྡན་གྱི་གནས་ན་བྱང་ཆུབ་སེམས་དཔའ་བཞུགས་པས་ཆོས་བཤད་དེ་། ཆོས་དེ་བདག་༄༤༡༤ཨ་༌༎ ཅག་གིས་ཐོས་ནས་། ཅི་ནས་ཀྱང་བདག་ཅག་གི་ཡུན་རིང་པོའི་དོན་དང་། སྨན་པ་དང་། བདེ་བར་འགྱུར་བ་དེ་ལྟ་དེ་ལྟར་སྒྱུར་པར་བགྱིད་པར་སེམས་ལགས་སོ་༎ དེ་སྐད་ཅེས་སྨྲས་པ་དང་། བྱང་ཆུབ་སེམས་དཔས་དགའ་ལྡན་གྱི་རིས་ཀྱི་ལྷ་རྣམས་ལ་འདི་སྐད་ཅེས་སྨྲས་སོ་༎ གྲོགས་པོ་དག་། དེའི་ཕྱིར་རོལ་མོའི་ཆ་བྱད་ཐམས་ཅད་རྡུངས་ཤིག་། དགའ་ལྡན་གྱི་རིས་ཀྱི་ལྷ་རྣམས་ཀྱིས་རོལ་མོའི་ཆ་བྱད་ཐམས་ཅད་བརྡུངས་པ་དང་། བྱང་ཆུབ་སེམས་དཔས་ཀྱང་དུང་བུས་ཏེ་སྨྲས་པ་། གྲོགས་པོ་དག་། འདི་ལ་སྒྲ་ལྷག་པར་གང་ཆེ་། བཅོམ་ལྡན་འདས་། དུང་གི་སྒྲ་ལགས་སོ་༎ གྲོགས་པོ་དག་། ཇི་ལྟར་དུང་གི་སྒྲས་རོལ་མོའི་ཆ་བྱད་ཐམས་ཅད་ཟིལ་གྱིས་མནན་ཏེ་གནས་པ་དེ་བཞིན་དུ་ངས་ཀྱང་འཛམ་བུའི་གླིང་དུ་སོང་ལ་རྟོག་གེ་པ་དྲུག་དང་། རྗེས་སུ་སྒྲོག་པ་དྲུག་དང་སྙོམས་པར་འཇུག་པ་དྲུག་ཟིལ་གྱིས་མནན་ནས་བདུད་རྩི་རྟོགས་པར་བྱ་སྟེ་། བདུད་རྩིས་འགྲོ་བ་ཚིམ་པར་བྱའོ་༎ མི་རྟག་པའི་དུང་འབུད་པར་བྱའོ་༎ སྟོང་པ་ཉིད་ཀྱི་རྔ་བརྡུང་བར་བྱའོ་༎ བདག་མེད་པའི་སེང་གེའི་སྒྲ་བསྒྲག་པར་བྱའོ་༎ ཞེས་སྨྲས་ནས་ཚིགས་སུ་བཅད་དེ་སྨྲས་པ་། སེང་གེ་གཅིག་གིས་གཅན་གཟན་ཚོགས་ནི་དུ་མ་འཇོམས་༎ རྡོ་རྗེ་གཅིག་གིས་བྲག་གི་རྩེ་མོ་དུ་མ་འཇིག་། བརྒྱ་བྱིན་གཅིག་གིས་ལྷ་མ་ཡིན་དབང་དུ་མ་འཇོམས་༎ ཉི་མ་གཅིག་གིས་མུན་པ་དུ་མ་རྣམ་པར་སེལ་༎ གྲོགས་པོ་དག་། ཁྱེད་ཅག་ལས་གང་བདུད་རྩི་དོན་དུ་གཉེར་བ་དེ་ཡུལ་དབུས་ཀྱི་གྲོང་ཁྱེར་ཆེན་པོ་དྲུག་ཏུ་ཉིང་མཚམས་༄༤༡༤བ་སྦྱོར་བ་ལོངས་ཤིག་། དེ་ནས་ལྷ་རྣམས་ཀྱི་དབང་པོ་བརྒྱ་བྱིན་འདི་སྙམ་དུ་སེམས་ཏེ་། བྱང་ཆུབ་སེམས་དཔའ་བཅོམ་ལྡན་འདས་འདི་ནི་། བཙུན་མོ་སྒྱུ་འཕྲུལ་ཆེན་མོའི་ལྷུམས་སུ་ཉིང་མཚམས་སྦྱོར་པ་ལེན་པར་བཞེད་ཀྱི་། མ་ལ་བདག་གིས་དེ་ལ་གཟི་བརྗིད་བསྒྲུབ་པར་བྱ་། ལྷུམས་ཀྱང་སྦྱང་བར་བྱའོ་༎ སྙམ་ནས་། ལྷ་རྣམས་ཀྱི་དབང་པོ་བརྒྱ་བྱིན་གྱིས་བཙུན་མོ་སྒྱུ་འཕྲུལ་ཆེན་མོ་ལ་གཟི་བརྗིད་བསྒྲུབས་ཤིང་ལྷུམས་ཀྱང་གཙང་བར་བྱས་སོ་༎ དེ་ནས་བྱང་ཆུབ་སེམས་དཔའ་དགའ་ལྡན་གྱི་གནས་ན་བཞུགས་པ་གཟིགས་པ་ལྔས་གཟིགས་ཏེ་། འདོད་པ་ན་སྤྱོད་པའི་ལྷ་དྲུག་ལ་ལན་གསུམ་དུ་བསྒྲགས་ནས་ནམ་གྱི་གུང་ཐུན་ལ་གླང་པོ་ཆེར་བསྟན་ཏེ་། བཙུན་མོ་སྒྱུ་འཕྲུལ་ཆེན་མོའི་ལྷུམས་སུ་ཞུགས་སོ་༎ སྨྲས་པ་། འགྲོ་བ་ཡོངས་སུ་བསྐྱབ་ཕྱིར་དམ་བཞེས་ན་༎ ལྷ་རྣམས་ལ་བསྒོ་དེ་ནས་ཤི་འཕོས་ཏེ་༎ ནང་པར་སྤྲིན་རུམ་ཉི་མ་གསར་འཆར་ལྟར་༎ དེ་ནི་བུ་རམ་ཤིང་པའི་ལྷུམས་ཞུགས་སོ་༎ འདི་ལྟར་། སྒྱུ་འཕྲུལ་ཆེན་མོས་རྨི་ལམ་བཞི་རྨིས་པ་། གླང་པོ་ཆེ་དམ་པ་དཀར་པོ་མཆེ་བ་དྲུག་པ་ཞིག་བདག་གི་རུམ་དྲལ་ནས་ཞུགས་བ་དང་། སྟེང་གི་ནམ་མཁའ་ལ་འགྲོ་བ་དང་། རི་བྲག་ཆེན་པོ་ལ་འཛེག་པ་དང་། བདག་ལ་སྐྱེ་བོའི་ཚོགས་ཆེན་པོ་ཕྱག་བྱེད་པའོ་༎ དེས་རྒྱལ་པོ་ཟས་གཙང་ལ་སྨྲས་པ་དང་། རྒྱལ་པོས་བློན་པོ་རྣམས་ལ་བསྒོ་བ་། ཤེས་ལྡན་དག་། རྨི་ལམ་སྟོན་མཁན་དང་། མཚན་མཁན་གྱི་བྲམ་ཟེ་རྣམས་ཁུག་ཅིག་། དེ་དག་གིས་རྨི་ལམ་སྟོན་མཁན་དང་། མཚན་མཁན་གྱི་བྲམ་ཟེ་རྣམས་བཀུག་པ་དང་། དེ་ནས་རྒྱལ་པོས་༄༤༡༥ཨ་༌༎ དེ་རྣམས་ལ་རྨི་ལམ་བསྙད་པ་ལས་། དེ་རྣམས་ཀྱིས་སྨྲས་པ་། ལྷ་། བསྟན་བཅོས་ལས་ཇི་ལྟར་ག-ཡར་སྔར་བབ་པ་དང་སྦྱར་ན་། སྲས་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་བརྒྱན་པ་ཞིག་བལྟམས་པར་འགྱུར་ཏེ་། གལ་ཏེ་ཁྱིམ་པ་ཁྱིམ་ན་གནས་པར་གྱུར་ན་། འཁོར་ལོས་བསྒྱུར་བའི་རྒྱལ་པོར་འགྱུར་རོ་༎ གལ་ཏེ་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་བར་གྱུར་ན་། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཞེས་བྱ་བར་འཇིག་རྟེན་དུ་སྒྲ་རྣམ་པར་གྲགས་པར་འགྱུར་རོ་༎ བར་སྡོམ་ལ་། འཆི་འཕོ་ལྷ་དང་རིན་པོ་ཆེ་༎ ཟུར་བརྒྱད་དུབ་དང་བརྟུལ་ཞུགས་བརྟན་༎ ཆོས་ཉིད་ཀྱིས་། གང་གི་ཚེ་བྱང་ཆུབ་སེམས་དཔའ་དགའ་ལྡན་གྱི་ལྷའི་རིས་ནས་ཤི་འཕོས་ཏེ་ཡུམ་གྱི་ལྷུམས་སུ་ཞུགས་པ་དེའི་ཚེ་ས་ཆེན་པོ་འདི་ཤིན་ཏུ་ག-ཡོས་པར་གྱུར་། འཇིག་རྟེན་འདི་ཐམས་ཅད་སྣང་བ་རྒྱ་ཆེན་པོས་གསལ་བར་གྱུར་ཅིང་། འཇིག་རྟེན་ན་འཇིག་རྟེན་གྱི་བར་གྱི་མུན་པ་། མུན་ནག་། སྨག་ཏུ་རྒྱུ་པ་གང་དུ་ཉི་མ་དང་ཟླ་བ་འདི་ལྟར་རྫུ་འཕྲུལ་ཆེ་བ་། འདི་ལྟར་མཐུ་ཆེ་བ་དག་གིས་ཀྱང་འོད་ཀྱིས་སྣང་བར་མི་ནུས་པ་དེ་དག་ཀྱང་དེའི་ཚེ་སྣང་བརྒྱ་ཆེན་པོས་གསལ་བར་གྱུར་ཏོ་༎ དེར་སེམས་ཅན་གང་དག་སྐྱེས་པ་དེ་དག་རང་གི་ལག་པ་བརྐྱང་པ་ཡང་མི་མཐོང་བ་ལས་། དེ་རྣམས་སྣང་བ་དེས་སེམས་ཅན་གཅིག་གིས་གཅིག་མཐོང་ནས་ཤེས་ལྡན་དག་། སེམས་ཅན་༄༤༡༥བ་གཞན་ཡང་འདིར་སྐྱེས་སོ་༎ ཤེས་ལྡན་དག་། སེམས་ཅན་གཞན་ཡང་འདིར་སྐྱེས་སོ་༎ ཞེས་བྱ་བར་ཤེས་སོ་༎ ཆོས་ཉིད་ཀྱིས་། གང་གི་ཚེ་བྱང་ཆུབ་སེམས་དཔའ་བཅོམ་ལྡན་འདས་ཡུམ་གྱི་ལྷུམས་སུ་ཞུགས་པ་དེའི་ཚེ་ལྷ་རྣམས་ཀྱི་དབང་པོ་བརྒྱ་བྱིན་གྱིས་། དེ་ལ་མིའམ་མི་མ་ཡིན་པ་སུས་ཀྱང་འཚེ་བར་མི་འགྱུར་བར་ལྷའི་བུ་བཞི་ཡུམ་གྱི་སྲུང་མར་འཇོག་པ་ནི་། ལག་ན་རལ་གྲི་དང་། ལག་ན་མདུང་དང་། ལག་ན་མདུང་ཐུང་དང་། ལག་ན་མདའ་བོ་ཆེའོ་༎ ཆོས་ཉིད་ཀྱིས་། གང་གི་ཚེ་བྱང་ཆུབ་སེམས་དཔའ་ཡུམ་གྱི་ལྷུམས་ན་བཞུགས་པ་ནི་། མཛོད་ཀྱི་ནང་དུ་རྫས་བཞག་པ་བཞིན་དུ་མངལ་གྱི་དྲི་མ་དང་། ཤ་མའི་དྲི་མ་དང་། ཁྲག་གི་དྲི་མ་དང་། མི་གཙང་བ་གང་ཡང་རུང་བ་སྣ་ཚོགས་ཀྱིས་མ་སྦགས་སོ་༎ དཔེར་ན་། ནོར་བུ་རིན་པོ་ཆེ་ཀ་ཤིའི་རས་ཀྱིས་མི་གོས་པ་དང་། ཀ་ཤིའི་རས་ཀྱང་ནོར་བུ་རིན་པོ་ཆེས་མི་གོས་པ་དེ་བཞིན་དུ་གང་གི་ཚེ་། བྱང་ཆུབ་སེམས་དཔའ་ཡུམ་གྱི་ལྷུམས་ན་བཞུགས་པ་ན་། མཛོད་ཀྱི་ནང་དུ་རྫས་བཞག་པ་བཞིན་དུ་མངལ་གྱི་དྲི་མ་དང་། ཤའི་དྲི་མ་དང་། ཁྲག་གི་དྲི་མ་དང་། མི་གཙང་བ་གང་ཡང་རུང་བ་སྣ་ཚོགས་ཀྱིས་མ་སྦགས་སོ་༎ ཆོས་ཉིས་ཀྱིས་། གང་གི་ཚེ་བྱང་ཆུབ་སེམས་དཔའ་བཅོམ་ལྡན་འདས་ཡུམ་གྱི་ལྷུམས་ན་བཞུགས་པ་དེའི་ཚེ་ཡུམ་གྱི་ལྷུམས་ན་དེ་དག་ཐམས་ཅད་ཡོངས་སུ་རྫོགས་པས་བཞུགས་པ་མཐོང་ངོ་༎ དཔེར་ན་། བེཨེ་དའུརྱ་ཟུར་བརྒྱད་པ་། བཟང་པོའི་རིགས་དང་ལྡན་པ་། དང་བ་། གསལ་བ་། དྲི་མ་མེད་པ་། ཚོན་སྐུད་སྣ་ལྔ་། སྔོན་པོ་དང་། སེར་པོ་༄༤༡༦ཨ་༌༎ དང་། དམར་པོ་དང་། དཀར་པོ་དང་། ལེབ་རྒན་ལ་བརྒྱུས་པ་དེ་། སྐྱེས་བུ་མིག་དང་ལྡན་པས་མཐོང་ན་། འདི་ནི་། སྐུད་པའོ་༎ འདི་ནི་། ནོར་བུའོ་༎ སྐུད་པ་འདི་ལ་ནོར་བུ་བརྒྱུས་པ་ཡིན་ནོ་༎ ཞེས་ཤེས་པ་དེ་བཞིན་དུ་བྱང་ཆུབ་སེམས་དཔའ་བཅོམ་ལྡན་འདས་གང་གི་ཚེ་ཡུམ་གྱི་ལྷུམས་ན་བཞུགས་པ་དེའི་ཚེ་། ཡུམ་གྱི་ལྷུམས་ན་དེ་ཐམས་ཅད་ཡོངས་སུ་རྫོགས་པས་བཞུགས་པ་མཐོང་ངོ་༎ ཆོས་ཉིད་ཀྱིས་། གང་གི་ཚེ་བྱང་ཆུབ་སེམས་དཔའ་བཅོམ་ལྡན་འདས་ཡུམ་གྱི་ལྷུམས་ན་བཞུགས་པ་དེའི་ཚེ་། དེའི་ཡུམ་འདི་ལྟ་སྟེ་། བྱང་ཆུབ་སེམས་དཔའ་འཛིན་པས་ལུས་ངལ་བའམ་ལུས་དུབ་པར་འགྱུར་བ་མེད་དོ་༎ ཆོས་ཉིད་ཀྱིས་། གང་གི་ཚེ་བྱང་ཆུབ་སེམས་དཔའ་བཅོམ་ལྡན་འདས་ཡུམ་གྱི་ལྷུམས་ན་བཞུགས་པ་དེའི་ཚེ་། ཡུམ་དེང་ཕན་ཆད་ཇི་སྲིད་འཚོའི་བར་དུ་བརྟུལ་ཞུགས་ལྔའི་གཞི་བླངས་པར་གྱུར་ཏེ་། ཇི་སྲིད་འཚོའི་བར་དུ་སྲོག་གཅོད་པ་སྤངས་ཏེ་སྲོག་གཅོད་པ་ལས་སླར་ལྡོག་གོ་། མ་བྱིན་པར་ལེན་པ་དང་། མི་ཚངས་པར་སྤྱོད་པ་དང་། བརྫུན་དུ་སྨྲ་བ་དང་། སྦྱར་བའི་ཆང་དང་། འབྲུའི་ཆང་མྱོས་པར་འགྱུར་བ་བག་མེད་པའི་གནས་སྤངས་ཏེ་། སྦྱར་བའི་ཆང་དང་། འབྲུའི་ཆང་མྱོས་པར་འགྱུར་བ་བག་མེད་པའི་གནས་ལས་སླར་ལྡོག་པར་བྱེད་དོ་༎ སྲོག་མི་གཅོད་དང་མ་བྱིན་མི་ལེན་དང་༎ བརྫུན་དུ་མི་སྨྲ་ཆང་ལ་མི་བརྐམ་དང་༎ འཁྲིག་པའི་མི་ཚངས་སྤྱོད་པ་སྤོང་བ་འདི་༎ འདི་ནི་དོན་གྲུབ་ཡུམ་གྱི་ཆོས་ཉིད་ཡིན་། ཆོས་༄༤༡༦བ་ཉིད་ཀྱིས་། གང་གི་ཚེ་བྱང་ཆུབ་སེམས་དཔའ་བཅོམ་ལྡན་འདས་ཡུམ་གྱི་ལྷུམས་ན་བཞུགས་པ་དེའི་ཚེ་དེའི་ཡུམ་འདི་ལྟ་སྟེ་། སྐྱེས་པ་རྣམས་ལ་འདོད་པ་དང་ལྡན་པའི་ཡིད་གཏོད་པ་མེད་དོ་༎ ཉོན་མོངས་རྣམས་ལ་ཆགས་པར་མི་འགྱུར་ཞིང་༎ དེ་ནི་འདོད་རྒྱུས་སེམས་གདུངས་མི་འགྱུར་ལ་༎ དེ་ཡུལ་འདོད་པའི་ཡོན་ཏན་ལྡན་པ་ཡི་༎ སྐྱེས་པ་རྣམས་ལ་སེམས་ནི་གཏོད་པ་མེད་༎ སྒྱུ་འཕྲུལ་ཆེན་མོ་འདོད་པ་སྐྱེས་པ་། ཀྱེ་མ་། བདག་གིས་རྒྱ་མཚོ་ཆེན་པོ་བཞིའི་ཆུ་བཏུང་ངོ་༎ སྙམ་ནས་། དེས་རྒྱལ་པོ་ཟས་གཙང་ལ་སྨྲས་པ་དང་། རྒྱལ་པོ་ཟས་གཙང་གིས་མཚན་མཁན་རྣམས་ལ་སྨྲས་པ་། ཅིའི་ཕྱིར་བཙུན་མོ་འདི་ལྟ་བུའི་འདོད་པ་སྐྱེ་། མཚན་མཁན་རྣམས་ཀྱིས་། ལྷ་། བཙུན་མོ་ལ་སྲས་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་སྐུ་བརྒྱན་པ་ཞིག་བལྟམས་པར་འགྱུར་ཏེ་། དེ་རབ་ཏུ་བྱུང་ནས་ཤེས་བྱའི་མཚོ་མཐའ་དག་འཐུང་བར་འགྱུར་རོ་༎ ཞེས་ལུང་བསྟན་ཏོ་༎ རྒྱལ་པོས་སྨྲས་པ་། གལ་ཏེ་འདི་ལ་མཚོ་ཆེན་པོའི་ཆུ་མ་བླུད་ན་ཅིར་འགྱུར་། སྲས་ཡན་ལག་མ་ཚང་བ་ཞིག་བཙས་པར་འགྱུར་རོ་༎ རྒྱལ་པོས་སྨྲས་པ་། ང་མིང་ཟས་གཙང་མ་ཞེས་བྱ་བའི་བུ་ཡན་ལག་མ་ཚང་བར་བྱའམ་། དེའི་ཚེ་གྲོང་ཁྱེར་སེར་སྐྱའི་གཞི་ན་ཀུན་ཏུ་རྒྱུ་མིག་དམར་ཞེས་བྱ་བ་མིག་འཕྲུལ་ལ་བྱང་བ་ཞིག་འདུག་པ་དེ་། རྒྱལ་པོས་བཀུག་ནས་བསྒོ་བ་དང་། དེས་དེ་སྟེང་གི་ཁང་བཟང་གི་གཞི་ན་འདུག་པ་ལ་རྒྱ་མཚོ་ཆེན་པོ་བཞི་བསྟན་ཏེ་ཆུ་བླུད་པ་དང་དེའི་འདོད་པ་སྐྱེས་པ་གང་ཡིན་པ་དེ་དང་བྲལ་བར་གྱུར་ཏོ་༎ གཞན་ཡང་དེའི་འདོད་༄༤༡༧ཨ་༌༎ པ་སྐྱེས་པ་། ཀྱེ་མ་། བཙོན་ཐམས་ཅད་ཐར་པར་བྱའོ་༎ སྙམ་པ་དང་། རྒྱལ་པོས་བཙོན་ཐམས་ཅད་ཐར་པར་བྱས་ནས་དེའི་འདོད་པ་གང་ཡིན་པ་དེ་དང་བྲལ་བར་གྱུར་ཏོ་༎ གཞན་ཡང་དེའི་འདོད་པ་སྐྱེས་པ་། ཀྱེ་མ་། སྦྱིན་པ་དག་སྦྱིན་། བསོད་ནམས་དག་བྱའོ་༎ སྙམ་པ་དང་། རྒྱལ་པོས་སྦྱིན་པ་དག་བྱིན་། བསོད་ནམས་དག་བྱས་ནས་། དེའི་འདོད་པ་སྐྱེས་པ་གང་ཡིན་པ་དེ་དང་བྲལ་བར་གྱུར་ཏོ་༎ གཞན་ཡང་དེའི་འདོད་པ་སྐྱེས་པ་། ཀྱེ་མ་། བདག་སྐྱེད་མོས་ཚལ་བལྟའོ་༎ སྙམ་པ་དང་། རྒྱལ་པོས་སྐྱེད་མོས་ཚལ་བསྟན་ནས་དེའི་འདོད་པ་སྐྱེས་པ་གང་ཡིན་པ་དེ་དང་བྲལ་བར་གྱུར་ཏོ་༎ གཞན་ཡང་དེའི་འདོད་པ་སྐྱེས་པ་། ཀྱེ་མ་། བདག་སྐྱེད་མོས་ཚལ་དུ་འདུག་པར་བྱའོ་༎ སྙམ་པ་དང་། རྒྱལ་པོ་ལེགས་པར་རབ་སད་ལ་ལུམབི་ནིའི་ཚལ་ཞེས་བྱ་བའི་སྐྱེད་མོས་ཚལ་ཡོད་ནས་། དེ་ལ་རྒྱལ་པོ་ཟས་གཙང་གིས་སྤྲིང་བ་། ཁྱོད་ཀྱི་བུ་མོ་སྐྱེད་མོས་ཚལ་དུ་འགྲོ་བར་འདོད་ཀྱི་། སྐྱེད་མོས་ཚལ་གྱི་བྱི་དོར་བྱོས་ཤིག་། དེའི་ཞོ་ཤས་འཚོ་བ་དག་ལ་བསྒོ་བ་། ཤེས་ལྡན་དག་། སྐྱེད་མོས་ཚལ་གྱི་བྱི་དོར་བྱོས་ཤིག་། དེ་རྣམས་ཀྱི་སྐྱེད་མོས་ཚལ་གྱི་བྱི་དོར་བྱས་སོ་༎ དེ་ནས་འཁོར་རྣམས་དང་ལྷན་ཅིག་དོང་ངོ་༎ དེ་ནས་དེས་ལུམབི་ནིའི་ཚལ་དུ་འཆག་པ་ན་། ཤིང་མྱ་ངན་འཚང་མེ་ཏོག་ཤིན་ཏུ་རྒྱས་པ་ཞིག་མཐོང་སྟེ་། དེ་བལྟམས་པར་འདོད་ནས་དེ་ལ་བཟུང་སྟེ་འདུག་པ་དང་། ལྷ་རྣམས་ཀྱི་དབང་པོ་བརྒྱ་བྱིན་གྱིས་བསམ་པ་། བྱང་ཆུབ་སེམས་དཔའི་ཡུམ་ནི་། ངོ་ཚ་ཤེས་པ་དང་ལྡན་པས་༄༤༡༧བ་སྐྱེ་བོའི་ཚོགས་ཆེན་པོས་བསྐོར་ན་། བལྟམས་མི་ཕོད་ཀྱི་། ཐབས་ཤིག་བཤམ་པར་བྱའོ་༎ སྙམ་ནས་། དེས་རླུང་དང་ཆར་དྲག་ཅིག་སྤྲུལ་ནས་དེས་སྐྱེ་བོའི་ཚོགས་དེ་ཀུན་ཏུ་བྲོས་སོ་༎ དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་བདག་ཉིད་མ་མ་རྒན་མོའི་ཆ་བྱད་དུ་མངོན་པར་སྤྲུལ་ནས་བཙུན་མོ་སྒྱུ་འཕྲུལ་ཆེན་མོའི་མདུན་དུ་བསྡད་པ་དང་། དེས་བལྟམས་པར་བརྩམས་སོ་༎ བྱང་ཆུབ་སེམས་དཔའ་བལྟམས་པ་དང་། བརྒྱ་བྱིན་གྱིས་པགས་པའི་སླེབ་མོས་བཟུང་ངོ་༎ དེ་ནས་བྱང་ཆུབ་སེམས་དཔའ་འདི་སྙམ་དུ་དགོངས་ཏེ་། བརྒྱ་བྱིན་འདི་། བདག་གིས་བྱང་ཆུབ་སེམས་དཔའ་བླངས་སོ་༎ ཞེས་དྲེགས་པར་འགྱུར་བར་མཁྱེན་ནས་། བདག་ཉིད་རྡོ་རྗེའི་སྐུར་བྱིན་གྱིས་བརླབས་པ་དང་། ལྷ་རྣམས་ཀྱི་དབང་པོ་བརྒྱ་བྱིན་འདར་བར་གྱུར་ཏོ་༎ བྱང་ཆུབ་སེམས་དཔས་བཀའ་སྩལ་པ་། ཀོའུ་ཤི་ཀ་། ཐོང་ཞིག་། ཐོང་ཞིག་། ཕར་སོང་ཞིག་། ཆོས་ཉིད་ཀྱིས་། གང་གི་ཚེ་བྱང་ཆུབ་སེམས་དཔའ་བཅོམ་ལྡན་འདས་བལྟམས་པ་དེའི་ཚེ་ཡང་ས་ཆེན་པོ་འདི་ག-ཡོས་པར་གྱུར་ཅེས་བྱ་བ་ནས་ཤེས་ལྡན་དག་། སེམས་ཅན་གཞན་ཡང་འདིར་སྐྱེས་སོ་༎ ཤེས་ལྡན་དག་། སེམས་ཅན་གཞན་ཡང་འདིར་སྐྱེས་སོ་༎ ཞེས་བྱ་བའི་བར་གོང་མ་བཞིན་དུའོ་༎༎ འདུལ་བ་བཞི་།
 precautions to take against quarrelsome monks the care fo the sick monks and upananda's mischief again the various blessings of the men who master the vinaya:	བམ་པོ་གྱ་གཉིས་པ་། ཆོས་ཉིད་ཀྱིས་། གང་གི་ཚེ་བྱང་ཆུབ་སེམས་དཔའ་བཅོམ་ལྡན་འདས་ཡུམ་གྱི་ལྷུམས་ནས་བལྟམས་པ་ན་རལ་གྲི་ཤུབས་ནས་ཕྱུང་བ་བཞིན་དུ་མངལ་གྱི་དྲི་མ་དང་། ཤ་མའི་དྲི་མ་དང་། ཁྲག་གི་དྲི་མ་༄༤༡༨ཨ་༌༎ དང་། མི་གཙང་བ་གཞན་དང་གཞན་སྣ་ཚོགས་ཀྱིས་མ་གོས་སོ་༎ ཆོས་ཉིད་ཀྱིས་། གང་གི་ཚེ་བྱང་ཆུབ་སེམས་དཔའ་བཅོམ་ལྡན་འདས་ཡུམ་གྱི་ལྷུམས་ནས་བལྟམས་པ་དེའི་ཚེ་། དེའི་ཡུམ་མི་འདུག་། མི་ཉལ་ཏེ་། འགྲེང་བཞིན་དུ་རྒྱལ་རིགས་མ་དེས་རྒྱལ་རིགས་བལྟམས་པར་བྱེད་དོ་༎ ཆོས་ཉིད་ཀྱིས་བྱང་ཆུབ་སེམས་དཔའ་བལྟམས་པའི་མོད་ལ་སུས་ཀྱང་མ་བཟུང་བར་ཕྱོགས་བཞིར་གཟིགས་ནས་གོམ་པ་བདུན་བདུན་འདོར་ཞིང་ཚིག་ཏུ་ཡང་གསུང་ལ་། འདི་ནི་། ཤར་ཕྱོགས་ཡིན་ཏེ་། མྱ་ངན་ལས་འདས་པའི་ཐོག་མར་འགྲོ་བར་བྱའོ་༎ འདི་ནི་། ལྷོ་ཕྱོགས་ཡིན་ཏེ་། འགྲོ་བ་མཐའ་དག་གི་ཡོན་གནས་སུ་འགྱུར་བར་བྱའོ་༎ འདི་ནི་། ནུབ་ཕྱོགས་ཡིན་ཏེ་། ངའི་སྐྱེ་བ་ཐ་མ་ནི་། འདི་ཡིན་པར་འགྱུར་རོ་༎ འདི་ནི་། བྱང་ཕྱོགས་ཡིན་ཏེ་། སྲིད་པའི་མཚོ་ལས་བརྒལ་བར་བྱའོ་༎ དེའི་དབུའི་སྟེང་ནས་ལྷ་རྣམས་གདུགས་དཀར་པོ་དང་། རྔ་ཡབ་ནོར་བུའི་ཡུ་བ་ཅན་དག་འཛིན་ཏོ་༎ ཆོས་ཉིད་ཀྱིས་། བྱང་ཆུབ་སེམས་དཔའ་བལྟམས་པའི་མོད་ལ་བར་སྣང་ལས་ཆུ་བསིལ་བ་ཞིག་དང་། ཆུ་དྲོན་མོ་ཞིག་སྟེ་། ཆུ་གཉིས་ཀྱི་རྒྱུན་སྤྱི་གཙུག་གི་སྟེང་དུ་འབབ་ཅིང་། དེས་བྱང་ཆུབ་སེམས་དཔའ་ཁྲུས་མཛད་དོ་༎ ཆོས་ཉིད་ཀྱིས་། བྱང་ཆུབ་སེམས་དཔའ་བལྟམས་པའི་མོད་ལ་སྐྲུན་པའི་ཡུམ་གྱི་མདུན་དུ་ཆུ་མིག་ཆེན་པོ་བྱུང་ནས་འབབ་པར་འགྱུར་ཏེ་། དེ་ལ་དེའི་ཡུམ་ཆུས་ཆུའི་བྱ་བ་བྱེད་དོ་༎ ཆོས་ཉིད་ཀྱིས་། བྱང་ཆུབ་སེམས་དཔའ་༄༤༡༨བ་བལྟམས་པའི་མོད་ལ་ལྷས་བར་སྣང་ལས་ལྷའི་ཨཽཏཔ་ལ་དང་། པདམ་དང་། ཀུ་མུ་ད་དང་། པདམ་དཀར་པོ་དང་། ཨཨ་ཀ་རུའི་ཕྱེ་མ་དང་། རྒྱ་སྤོས་ཀྱི་ཕྱེ་མ་དང་། ཙནདན་གྱི་ཕྱེ་མ་དང་། ཏ་མ་ལའི་འདབ་མས་འཐོར་རོ་༎ ལྷའི་མེ་ཏོག་མན་དའ་ར་བས་ཀྱང་འཐོར་རོ་༎ ལྷའི་སིལ་སྙན་རྣམས་ཀྱང་སྒྲ་འབྱིན་ནོ་༎ གོས་དག་ཀྱང་འཐོར་བར་བྱེད་དོ་༎ བར་སྡོམ་ལ་། བལྟམས་དང་བཞེངས་དང་གོམ་པ་བདུན་༎ ཆུ་རྒྱུན་གཉིས་དང་ཆུ་མིག་ལྷ་༎ གང་གི་ཚེ་བྱང་ཆུབ་སེམས་དཔའ་བཅོམ་ལྡན་འདས་ཤའཀྱ་ཐུབ་པ་བལྟམས་པ་དེ་ཉིད་ཀྱི་ཚེ་། རྒྱལ་པོ་བཞིར་ཡང་བུ་བཙས་ཏེ་། མཉན་ཡོད་དུ་རྩིབས་ཀྱིས་འཕུར་ཚངས་སྦྱིན་གྱི་བུ་བཙས་པ་ན་། དེ་འདི་སྙམ་དུ་སེམས་ཏེ་། བདག་གི་བུ་བཙས་པ་ན་། ཡུལ་གསལ་བ་གསལ་བ་བཞིན་དུ་སྣང་བས་། དེ་བས་ན་། འདིའི་མིང་གསལ་རྒྱལ་ཞེས་བྱ་བར་གདགས་སོ་༎ ཞེས་བཏགས་སོ་༎ རྒྱལ་པོའི་ཁབ་ཀྱི་གྲོང་ཁྱེར་ན་རྒྱལ་པོ་པདམ་ཆེན་པོའི་བུ་བཙས་པ་ན་། དེ་འདི་སྙམ་དུ་སེམས་ཏེ་། བདག་གི་བུ་བཙས་པ་ན་། འཇིག་རྟེན་ཉི་མའི་གཟུགས་ཤར་བ་ལྟར་སྣང་ཞིང་གཟུགས་ཅན་མའི་བུ་ཡིན་པས་། མིང་གཟུགས་ཅན་སྙིང་པོ་ཞེས་བྱ་བར་གདགས་སོ་༎ ཞེས་བཏགས་སོ་༎ ཀོའུ་ཤམབྷི་ན་རྒྱལ་པོ་དམག་བརྒྱ་པའི་བུ་བཙས་པ་ན་། དེ་འདི་སྙམ་དུ་སེམས་ཏེ་། བདག་གི་བུ་བཙས་པ་ན་། འཇིག་རྟེན་ཉི་མ་ཤར་བ་ལྟར་སྣང་བར་གྱུར་པས་། འདིའི་མིང་ཤར་པ་ཞེས་བྱ་བར་གདགས་སོ་༎ ཞེས་བཏགས་སོ་༎ གྲོང་ཁྱེར་འཕགས་རྒྱལ་དུ་རྒྱལ་པོ་མུ་ཁྱུད་མཐའ་ཡས་ཀྱི་བུ་བཙས་པ་ན་། དེ་འདི་སྙམ་དུ་༄༤༡༩ཨ་༌༎ སེམས་ཏེ་། བདག་གི་བུ་བཙས་པ་ན་། འཇིག་རྟེན་སྒྲོན་མས་སྣང་བ་ལྟ་བུར་གྱུར་པས་། འདིའི་མིང་རབ་སྣང་ཞེས་བྱ་བར་གདགས་སོ་༎ ཞེས་བཏགས་ཏེ་། དེ་ནི་། དེ་ལྟ་མ་ཡིན་ནོ་༎ འོན་ཀྱང་དེ་ཐམས་ཅད་ནི་། བྱང་ཆུབ་སེམས་དཔའི་མཐུ་ཡིན་ནོ་༎ རི་བོ་ཀུན་འཛིན་ལ་དྲང་སྲོང་ཉོན་མོངས་མེད་ཅེས་བྱ་བ་། འཇིག་པ་ལ་མཁས་པ་། འཆགས་པ་ལ་མཁས་པ་ཞིག་གནས་ཏེ་། དེའི་ཚ་བོ་ནི་། མིས་བྱིན་ཞེས་བྱའོ་༎ དེས་དེ་ལ་དུས་དུས་སུ་འཇིག་པའི་གཏམ་དང་། འཆགས་པའི་གཏམ་སྨྲས་པས་། དེ་དེ་ལས་རབ་ཏུ་བྱུང་ངོ་༎ བྱང་ཆུབ་སེམས་དཔའ་བཅོམ་ལྡན་འདས་བལྟམས་པ་ན་། འཇིག་རྟེན་ཐམས་ཅད་སྣང་བ་རྒྱ་ཆེན་པོས་གསལ་བར་གྱུར་ཏོ་༎ དེའི་ཚེ་མིས་བྱིན་ཕུག་ཏུ་ཞུགས་ཏེ་བསམ་གཏན་བྱེད་པ་ན་། དེས་སྣང་བ་དེ་མཐོང་ནས་ཉོན་མོངས་མེད་ལ་སྨྲས་པ་། མཁན་པོ་། འདིར་ནི་ཉི་མ་ཐམས་ཅད་དག་། གཅིག་ཅར་བྱུང་བར་གྱུར་ཏམ་ཅི་༎ འདི་ལྟར་རི་ནི་ཕུག་བཅས་པ་༎ འདི་ནི་འོད་ཀྱིས་གསལ་བར་གྱུར་༎ ཉོན་མོངས་མེད་ཀྱིས་དེ་ལ་སྨྲས་པ་། ཉི་མའི་འོད་ནི་རྒྱུན་དུ་རྣོ་༎ བུ་གཅིག་སྣང་བ་འདི་དག་ནི་༎ ཡན་ལག་རེག་ན་འདི་བསིལ་བས་༎ ངེས་པར་ཐུབ་པ་དེ་ཡི་འོད་༎ བྱང་ཆུབ་སེམས་དཔའ་འོད་ཆེན་ནི་༎ ངེས་པར་ལྷུམས་ནས་བལྟམས་གྱུར་ལ་༎ བལྟམས་ནས་སེམས་དཔའ་ཆེན་པོ་དེའི་༎ འོད་ཟེར་གསེར་དང་འདྲ་བ་ནི་༎ དྲི་མ་མེད་པ་འདི་དག་གིས་༎ འཇིག་རྟེན་གསུམ་ནི་སྣང་བར་བྱས་༎ མིས་བྱིན་གྱིས་སྨྲས་པ་། མཁན་པོ་། བདག་བྱང་ཆུབ་༄༤༡༩བ་སེམས་དཔའ་ལྟར་མཆིའོ་༎ དེས་སྨྲས་པ་། བུ་། ད་ལྟ་བྱང་ཆུབ་སེམས་དཔའ་དབང་ཆེ་བ་དབང་ཆེ་བའི་ལྷ་རྣམས་ཀྱིས་བསྐོར་ཅིང་བཞུགས་པས་། གང་ཡང་བདག་ཅག་གིས་སྐབས་མི་རྙེད་པའི་གནས་འདི་ཡོད་དོ་༎ གང་གི་ཚེ་བྱང་ཆུབ་སེམས་དཔའ་བཅོམ་ལྡན་འདས་སེར་སྐྱའི་གཞིར་བྱོན་ནས་དེའི་མིང་འདོགས་པ་དེའི་ཚེ་། བདག་ཅག་བལྟ་བའི་ཕྱིར་འདོང་ངོ་༎ གང་གི་ཉི་མ་ཁོ་ན་ལ་བྱང་ཆུབ་སེམས་དཔའ་བཅོམ་ལྡན་འདས་བལྟམས་པ་དེ་ཉིད་ཀྱི་ཉི་མ་ཁོ་ན་ལ་རྒྱལ་པོ་ཟས་གཙང་གི་རིམ་གྲོ་བ་རྣམས་ལས་འདུན་པ་ལ་སོགས་ཏེ་ལྔ་བརྒྱ་དང་། རིམ་གྲོ་མ་རྣམས་ལས་འདུན་མ་ལ་སོགས་ཏེ་ལྔ་བརྒྱ་བཙས་སོ་༎ བལ་གླང་མོ་ལྔ་བརྒྱ་དང་། རྟ་རྒོད་མ་ལྔ་བརྒྱ་ལ་ཡང་རྟེའུ་འབྲངས་སོ་༎ གཏེར་ལྔ་བརྒྱའི་ཁ་ཡང་ཉེ་བར་སྣང་ངོ་༎ ཁམས་ཀྱི་རྒྱལ་ཕྲན་རྣམས་ཀྱིས་ཀྱང་དཔྱ་ཕུལ་ཏེ་བློན་པོ་རྣམས་ཀྱིས་རྒྱལ་པོ་ཟས་གཙང་ལ་ཇི་ལྟར་གྱུར་པ་སྨྲས་པ་དང་། རྒྱལ་པོས་བསམ་པ་། བདག་གི་བུ་བཙས་པ་ན་། བདག་དོན་ཐམས་ཅད་དང་། ལས་ཀྱི་མཐའ་ཐམས་ཅད་ཡོངས་སུ་རྫོགས་པར་གྱུར་པས་། གཞོན་ནུའི་མིང་དོན་ཐམས་ཅད་གྲུབ་པ་ཞེས་གདགས་སོ་༎ ཞེས་དེ་ན་བྱང་ཆུབ་སེམས་དཔའ་ལ་མིང་འདི་ཐོག་མར་བཏགས་ཏེ་། འདི་ལྟ་སྟེ་། དོན་ཐམས་ཅད་གྲུབ་པ་ཞེས་བྱའོ་༎ གྲོང་ཁྱེར་སེར་སྐྱའི་གཞི་ན་གནོད་སྦྱིན་ཤའཀྱ་འཕེལ་ཞེས་བྱ་བ་ཞིག་གཉུག་མར་གནས་སོ་༎ ཤའཀྱ་རྣམས་ཀྱི་ཀུན་ཏུ་སྤྱོད་པ་ནི་། ཤའཀྱ་སུ་ཡང་རུང་བ་ལ་ཁྱེའུའམ་བུ་མོ་བཙས་པ་གང་ཡིན་པ་དེ་། གནོད་སྦྱིན་ཤའཀྱ་འཕེལ་གྱི་རྐང་པ་ལ་ཕྱག་༄༤༢༠ཨ་༌༎ འཚལ་དུ་གཞུག་པའི་ཕྱིར་འཁྲིད་པ་ཡིན་པས་། རྒྱལ་པོས་བློན་པོ་རྣམས་ལ་བསྒོ་བ་། ཤེས་ལྡན་དག་། དེངས་ལ་གཞོན་ནུ་གནོད་སྦྱིན་ཤའཀྱ་འཕེལ་གྱི་རྐང་པ་ལ་ཕྱག་འཚལ་དུ་ཆུག་ཅིག་། ལྷ་། བཀའ་བཞིན་འཚལ་ཞེས་བློན་པོ་རྣམས་ཀྱིས་རྒྱལ་པོ་ཟས་གཙང་ལ་མཉན་ནས་རིན་པོ་ཆེ་སྣ་བཞི་ལས་བྱས་པའི་ཁྱོགས་ཀྱི་སྟེང་དུ་བྱང་ཆུབ་སེམས་དཔའ་བཞག་ནས་གྲོང་ཁྱེར་སེར་སྐྱའི་གཞིར་འཇུག་པར་བརྩམས་པ་ན་། སེར་སྐྱའི་གཞིའི་ཤའཀྱ་གཏུམ་པོ་། གཟུ་ལུམས་ཅན་། རྩུབ་པ་། བཙམ་པ་མེད་པ་དེ་རྣམས་བྱང་ཆུབ་སེམས་དཔའ་ནང་དུ་ཞུགས་པ་ན་། ཐུབ་པ་བཞིན་དུ་གནས་པ་བློན་པོ་རྣམས་ཀྱིས་རྒྱལ་པོ་ལ་སྨྲས་པ་དང་། རྒྱལ་པོ་ཟས་གཙང་གིས་བསམ་པ་། སེར་སྐྱའི་གཞིའི་ཤའཀྱ་འདི་རྣམས་ནི་། གཏུམ་པོ་། གཟུ་ལུམས་ཅན་། བཙམ་པ་མེད་པ་ཡིན་ན་། གཞོན་ནུ་ནང་དུ་ཞུགས་པ་ན་། ཐུབ་པ་བཞིན་དུ་གནས་པས་། གཞོན་ནུའི་མིང་ཤའཀྱ་ཐུབ་པ་ཞེས་བྱ་བར་གདགས་སོ་༎ ཞེས་དེ་ན་བྱང་ཆུབ་སེམས་དཔའི་མིང་གཉིས་པ་བཏགས་པ་འདི་ལྟ་སྟེ་། ཤའཀྱ་ཐུབ་པ་ཞེས་བྱའོ་༎ བྱང་ཆུབ་སེམས་དཔའ་གནོད་སྦྱིན་ཤའཀྱ་འཕེལ་གྱི་གནས་དང་ཉེ་བ་ཞིག་ཏུ་བྱོན་པ་དང་། གནོད་སྦྱིན་ཤའཀྱ་འཕེལ་གྱིས་བྱང་ཆུབ་སེམས་དཔའ་གནས་དང་ཉེ་བར་ཕྱིན་པ་མཐོང་ངོ་༎ མཐོང་ནས་ཀྱང་ཕྱིར་བྱུང་ནས་ལུས་ཐམས་ཅད་ཀྱིས་བྱང་ཆུབ་སེམས་དཔའི་རྐང་པ་གཉིས་ལ་གཏུགས་པ་སྐྱེ་བོའི་ཚོགས་ཀྱིས་རྒྱལ་པོ་ཟས་གཙང་ལ་སྨྲས་པ་། ལྷ་། ༄༤༢༠བ་གནོད་སྦྱིན་ཤའཀྱ་འཕེལ་ཉིད་ཀྱིས་བྱང་ཆུབ་སེམས་དཔའི་ཞབས་གཉིས་ལ་གཏུགས་ལགས་སོ་༎ རྒྱལ་པོས་ཐོས་ནས་སྨྲས་པ་། ཤེས་ལྡན་དག་། ལྷས་ཀྱང་གཞོན་ནུའི་རྐང་པ་གཉིས་ལ་གཏུགས་པས་། འདི་ནི་། ལྷའི་ཡང་ལྷ་ཡིན་པས་། དེ་བས་ན་། གཞོན་ནུའི་མིང་ལྷའི་ཡང་ལྷ་ཞེས་གདགས་སོ་༎ ཞེས་དེ་ན་བྱང་ཆུབ་སེམས་དཔའི་མིང་གསུམ་པ་བཏགས་པ་། འདི་ལྟ་སྟེ་། ལྷའི་ཡང་ལྷ་ཞེས་བྱའོ་༎ བྱང་ཆུབ་སེམས་དཔའ་བལྟམས་པའི་མོད་ལ་ཡབ་དང་ཡུམ་གྱིས་མ་མ་རྣམས་ལ་གཏད་ནས་། མ་མ་ཁྱོད་ཀྱིས་གཞོན་ནུ་དུས་དུས་སུ་སྐུ་མཉེ་བྱོས་ཤིག་། དུས་དུས་སུ་ཁྲུས་བྱོས་ཤིག་། དུས་དུས་སུ་ཟན་བྱིན་ཅིག་། དུས་དུས་སུ་ཡང་དག་པའི་བདེ་བས་བསྙེན་བཀུར་བྱོས་ཤིག་། མ་མ་དགའ་བའི་ལག་པ་གཉིས་ཀྱིས་དེ་བླངས་ནས་དུས་དུས་སུ་བསྐུ་མཉེ་བྱེད་། དུས་དུས་སུ་ཁྲུས་བྱེད་། དུས་དུས་སུ་ཟན་སྦྱིན་། དུས་དུས་སུ་ཡང་དག་པའི་བདེ་བས་བསྙེན་བཀུར་བྱེད་དོ་༎ ཡང་དེའི་ཚེ་དྲི་ཤིན་ཏུ་ཡིད་དུ་འོང་བའི་ངོ་བོ་གང་ཡིན་པ་དེ་རྣམས་ཀྱིས་བྱུགས་ཤིང་། རྒྱན་ཐམས་ཅད་ཀྱིས་བརྒྱན་ནས་ཡབ་ཟས་གཙང་ལ་ཕུལ་བ་དང་། རྒྱལ་པོ་ཟས་གཙང་གིས་དེ་བླངས་ཏེ་པང་དུ་བཞག་ནས་ཡང་དང་ཡང་དུ་རྟོག་ཅིང་དགའ་བ་བསྐྱེད་དོ་༎ ཆོས་ཉིད་ཀྱིས་། བྱང་ཆུབ་སེམས་དཔའ་བལྟམས་པའི་མོད་ལ་ཡབ་དང་ཡུམ་གྱིས་མཚན་མཁན་དང་ལྟས་མཁན་གྱི་བྲམ་ཟེ་རྣམས་ལ་ཉེ་བར་སྟོན་པ་ཡིན་པས་། ཤེས་ལྡན་དག་། ཇིག་གཞོན་ནུ་གང་དག་དང་ལྡན་པའི་སྐྱེས་བུ་ཆེན་པོའི་འགྲོ་བ་གཉིས་སུ་འགྱུར་རོ་༎ གཞན་དུ་༄༤༢༡ཨ་༌༎ ནི་། མ་ཡིན་ཏེ་། གལ་ཏེ་ཁྱིམ་པ་ཁྱིམ་ན་གནས་པར་གྱུར་ན་། འཁོར་ལོས་བསྒྱུར་བའི་རྒྱལ་པོ་༎ མཐའ་བཞིར་རྣམ་པར་རྒྱལ་བ་། ཆོས་ཀྱི་རྒྱལ་པོ་། ཆོས་དང་ལྡན་པ་། རིན་པོ་ཆེ་སྣ་བདུན་དང་ལྡན་པར་འགྱུར་ཏེ་། དེའི་རིན་པོ་ཆེ་སྣ་བདུན་ནི་། འདི་ལྟ་བུ་དག་འབྱུང་སྟེ་། འདི་ལྟ་སྟེ་། འཁོར་ལོ་རིན་པོ་ཆེ་དང་། གླང་པོ་རིན་པོ་ཆེ་དང་། རྟ་རིན་པོ་ཆེ་དང་། ནོར་བུ་རིན་པོ་ཆེ་དང་། བུད་མེད་རིན་པོ་ཆེ་དང་། ཁྱིམ་བདག་རིན་པོ་ཆེ་དང་། བདུན་པ་ནི་། བློན་པོ་རིན་པོ་ཆེའོ་༎ བུ་དཔའ་བ་། རྟུལ་ཕོད་པ་། ཡན་ལག་མཆོག་གི་གཟུགས་དང་ལྡན་པ་། ཕ་རོལ་གྱི་སྡེ་རབ་ཏུ་འཇོམས་པ་དེ་རྒྱ་མཚོ་ལ་ཐུག་པའི་ས་ཆེན་པོ་མ་ལུས་པར་གནོད་པར་བསྡོ་བ་མེད་ཅིང་འཚེ་བ་མེད་པ་། དེ་ཉིད་ཆད་པ་མེད་ཅིང་མཚོན་གྱིས་བདའ་བ་མེད་ལ་། ཆོས་དང་མཐུན་པས་ལེགས་པར་ཕབ་སྟེ་གནས་པར་འགྱུར་རོ་༎ གལ་ཏེ་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་ཕྱུང་ན་། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཞེས་བྱ་བར་འཇིག་རྟེན་དུ་སྒྲ་རྣམ་པར་གྲགས་པར་འགྱུར་བ་། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་ལྡན་ནམ་། ཤེས་ལྡན་དག་། གང་དག་དང་ལྡན་པའི་སྐྱེས་བུ་ཆེན་པོའི་འགྲོ་བ་གཉིས་སུ་འགྱུར་གྱི་། གཞན་ནི་མ་ཡིན་ཞེས་བྱ་བ་ནས་སྔ་མ་བཞིན་དུ་འཇིག་རྟེན་དུ་སྒྲ་རྣམ་པར་གྲགས་པར་འགྱུར་རོ་༎ ཞེས་བྱ་བའི་བར་སྐྱེས་བུ་ཆེན་༄༤༢༡བ་པོའི་མཚན་སུམ་ཅུ་རྩ་གཉིས་པོ་ནི་། གང་དག་ཡིན་། ལྷ་། གཞོན་ནུའི་ཞབས་ཤིན་ཏུ་གནས་པ་ལགས་སོ་༎ ཞབས་གཉིས་ཤིན་ཏུ་གནས་པ་ཉིད་ཀྱིས་ས་ལ་མཉམ་པར་འབབ་སྟེ་། ལྷ་། འདི་ནི་། གཞོན་ནུའི་སྐྱེས་བུ་ཆེན་པོའི་མཚན་ལགས་སོ་༎ དེའི་ཞབས་ཀྱི་མཐིལ་གྱི་ངོས་གཉིས་ལས་འཁོར་ལོ་རྩིབས་སྟོང་པ་། ལྟེ་བ་དང་མུ་ཁྱུད་དུ་བཅས་པ་། རྣམ་པ་ཐམས་ཅད་ཡོངས་སུ་རྫོགས་པ་མཆིས་ཏེ་། ལྷ་། འདི་ནི་། གཞོན་ནུའི་སྐྱེས་བུ་ཆེན་པོའི་མཚན་ལགས་སོ་༎ ལྷ་། གཞོན་ནུ་ནི་། སོར་མོ་རིང་བ་དང་། ཞབས་ཀྱི་རྟིང་པ་ཡངས་པ་དང་། དེའི་ཕྱག་དང་ཞབས་འཇམ་ཞིང་གཞོན་ཤ་ཆགས་པ་ལགས་ཏེ་། ཕྱག་དང་ཞབས་འཇམ་ཞིང་གཞོན་ཤ་ཆགས་པ་ནི་། དཔེར་ན་། ཤིང་བལ་གྱི་འདབ་མའམ་རས་བལ་གྱི་འདབ་མ་བཞིན་ནོ་༎ ལྷ་། འདི་ནི་། གཞོན་ནུའི་སྐྱེས་བུ་ཆེན་པོའི་མཚན་ལགས་སོ་༎ ལྷ་། གཞོན་ནུ་ནི་། ཕྱག་དང་ཞབས་དྲ་བས་འབྲེལ་བ་ལགས་ཏེ་། དེའི་ཕྱག་དང་ཞབས་དྲ་བས་འབྲེལ་བ་ནི་། དཔེར་ན་། ངང་པའི་རྒྱལ་པོ་གཞོན་ནུའི་བཞིན་ནོ་༎ ལྷ་། འདི་ནི་། གཞོན་ནུའི་སྐྱེས་བུ་ཆེན་པོའི་མཚན་ལགས་སོ་༎ ལྷ་། གཞོན་ནུ་ནི་། ཞབས་ལོང་མོའི་ཚིགས་མི་མངོན་པ་དང་། བྱིན་པ་རི་དབ༹གས་ཨཨེ་ན་ཡའི་ལྟ་བུ་དང་། སྐུ་མདུད་པ་དང་། སྐུ་བཞེངས་བཞིན་དུ་མ་བཏུད་པར་ཕྱག་པུས་མོའི་ལྷ་ང་གཉིས་སླེབ་ཅིང་རེག་པ་སྟེ་། ལྷ་། འདི་ནི་། གཞོན་ནུའི་སྐྱེས་བུ་ཆེན་པོའི་མཚན་ལགས་སོ་༎ ལྷ་། གཞོན་ནུ་ནི་། འདོམས་ཀྱི་སྦ་བ་སྦུབས་སུ་ནུབ་པ་ལགས་ཏེ་། དེའི་འདོམས་ཀྱི་སྦ་བ་སྦུབས་སུ་ནུབ་པ་ནི་། ༄༤༢༢ཨ་༌༎ དཔེར་ན་། གླང་པོ་ཅང་ཤེས་ཀྱིའམ་། རྟ་ཅང་ཤེས་བྱུང་བ་དག་གི་བཞིན་ནོ་༎ ལྷ་། འདི་ནི་། གཞོན་ནུའི་སྐྱེས་བུ་ཆེན་པོའི་མཚན་ལགས་སོ་༎ ལྷ་། གཞོན་ནུ་ནི་། སྐུ་ཇི་སྲིད་པར་འདོམ་ཡང་དེ་སྲིད་ལ་། འདོམ་ཇི་སྲིད་པར་སྐུ་ཡང་དེ་སྲིད་པས་། ཤིང་ནྱ་གྲོ་དྷ་ལྟར་མཆུ་ཞེང་གབ་པ་ལགས་ཏེ་། ལྷ་། འདི་ནི་། གཞོན་ནུའི་སྐྱེས་བུ་ཆེན་པོའི་མཚན་ལགས་སོ་༎ ལྷ་། གཞོན་ནུ་ནི་། སྐུ་རོ་སྟོད་སྤུ་རེ་རེ་ནས་སྐྱེ་ཞིང་། དེའི་སྐུ་ལ་སྤུ་རེ་རེ་ནས་སྐྱེ་བ་ཡང་མཐིང་ག་ལ་ག-ཡས་ཕྱོགས་སུ་འཁྱིལ་བར་སྐྱེ་ལགས་ཏེ་། ལྷ་། འདི་ནི་། གཞོན་ནུའི་སྐྱེས་བུ་ཆེན་པོའི་མཚན་ལགས་སོ་༎ ལྷ་། གཞོན་ནུ་ནི་། མདོག་གསེར་དང་འདྲ་བ་དང་། འོད་འདོམ་གང་བ་དང་། པགས་པ་སྲབ་ཅིང་མདོག་གསེར་འདྲ་བ་ལགས་ཏེ་། པགས་པ་སྲབ་པ་ཉིད་ཀྱིས་རྡུལ་དང་དྲི་མས་སྐུ་ལ་མི་གོས་པ་སྟེ་། ལྷ་། འདི་ནི་། གཞོན་ནུའི་སྐྱེས་བུ་ཆེན་པོའི་མཚན་ལགས་སོ་༎ ལྷ་། གཞོན་ནུའི་སྐུ་ནི་། བདུན་མཐོ་བ་སྟེ་། སྐུ་བདུན་མཐོ་བར་འཁྲུངས་པ་ནི་། ཕྱག་གཉིས་དང་། ཞབས་གཉིས་དང་། དཔུང་མགོ་གཉིས་དང་། ལྟག་པ་ལགས་ཏེ་། ལྷ་། འདི་ནི་། གཞོན་ནུའི་སྐྱེས་བུ་ཆེན་པོའི་མཚན་ལགས་སོ་༎ ལྷ་། གཞོན་ནུ་ནི་། ཐལ་གོང་རྒྱས་པ་དང་། སྐུ་རོ་སྟོད་སེང་གེའི་འདྲ་བ་དང་། སྐུ་དྲང་ཞིང་ཁོ་ལག་ཆེ་བ་དང་། དཔུང་མགོ་ཤིན་ཏུ་ཟླུམ་པ་དང་། ཚེམས་བཞི་བཅུ་མངའ་བ་དང་། ཚེམས་མཉམ་པ་དང་། ཚེམས་ཐགས་བཟང་བ་དང་། མཆེ་བ་ཤིན་ཏུ་དཀར་པ་དང་། འགྲམ་༄༤༢༢བ་བ་སེང་གེའི་འདྲ་བ་དང་། རོ་བྲོ་བའི་མཆོག་དང་ལྡན་པ་ལགས་ཏེ་། ལྷ་། འདི་ནི་། གཞོན་ནུའི་སྐྱེས་བུ་ཆེན་པོའི་མཚན་ལགས་སོ་༎ ལྷ་། གཞོན་ནུ་ནི་། ལྗགས་ཤིན་ཏུ་རིང་ཞིང་སྲབ་པ་ལགས་ཏེ་། ལྗགས་ཤིན་ཏུ་རིང་བ་ཉིད་དང་། སྲབ་པ་ཉིད་ཀྱི་ཕྱིར་ལྗགས་ཞལ་ནས་བྱུང་བས་སྐྲ་མཚམས་ནས་བཟུང་སྟེ་ཞལ་གྱི་དཀྱིལ་འཁོར་ཐམས་ཅད་ཀྱི་བར་དུ་ག-ཡོགས་པར་མཛད་པ་སྟེ་། ལྷ་། འདི་ནི་། གཞོན་ནུའི་སྐྱེས་བུ་ཆེན་པོའི་མཚན་ལགས་སོ་༎ ལྷ་། གཞོན་ནུའི་གསུང་ནི་། ཚངས་པའི་དབྱངས་དང་ཀ་ལ་པིངཀའི་སྐད་ལྟར་ཡིད་དུ་འོང་བ་དང་། རྔའི་དབྱངས་ཅན་ལགས་ཏེ་། ལྷ་། འདི་ནི་། གཞོན་ནུའི་སྐྱེས་བུ་ཆེན་པོའི་མཚན་ལགས་སོ་༎ ལྷ་། གཞོན་ནུ་ནི་། སྤྱན་མཐོན་མཐིང་ལ་། བའི་རྫི་མ་ལྟ་བུ་དང་། དབུ་གཙུག་ཏོར་དང་ལྡན་པ་དང་། སྨིན་མཚམས་ཀྱི་མཛོད་སྤུ་དུང་ལྟར་དཀར་ཞིང་ག-ཡས་སུ་འཁྱིལ་བ་ལགས་ཏེ་། ལྷ་། འདི་ནི་། གཞོན་ནུའི་སྐྱེས་བུ་ཆེན་པོའི་མཚན་ལགས་སོ་༎ ལྷ་། འདི་དག་ནི་། གང་དག་དང་ལྡན་པའི་འགྲོ་བ་གཉིས་སུ་འགྱུར་གྱི་། གཞན་དུ་ནི་། མ་ལགས་པ་ཞེས་བྱ་བ་ནས་སྔ་མ་བཞིན་དུ་འཇིག་རྟེན་དུ་སྒྲ་རྣམ་པར་གྲགས་པར་འགྱུར་རོ་༎ ཞེས་བྱ་བའི་བར་གྱི་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ལགས་སོ་༎ གལ་ཏེ་གཞོན་ནུ་རབ་ཏུ་མ་བྱུང་བར་གྱུར་ན་། འཁོར་ལོས་བསྒྱུར་བའི་རྒྱལ་པོར་འགྱུར་རོ་༎ ཞེས་བྱ་བའི་བར་གོང་མ་བཞིན་དུའོ་༎ ཆོས་ཉིད་ཀྱིས་། བྱང་ཆུབ་སེམས་དཔའ་ཤའཀྱ་ཐུབ་པ་བལྟམས་ནས་ཞག་བདུན་ལོན་པ་དང་། དེ་སྐྲུན་པའི་ཡུམ་ནོངས་པར་འགྱུར་ཏེ་། ནོངས་མ་༄༤༢༣ཨ་༌༎ ཐག་ཏུ་སུམ་ཅུ་རྩ་གསུམ་གྱི་ལྷའི་རིས་གྱ་ནོམ་པར་སྐྱེ་བར་འགྱུར་རོ་༎ ཆོས་ཉིད་ཀྱིས་། བྱང་ཆུབ་སེམས་དཔའ་ཤའཀྱ་ཐུབ་པ་ནི་། གཟུགས་བཟང་བ་། མཛེས་པ་། བལྟ་ན་སྡུག་པ་། མིའི་ཁ་དོག་ལས་འདས་པ་། ལྷའི་ཁ་དོག་མ་ཐོབ་པ་། སྐྱེས་པ་དང་བུད་མེད་རྣམས་ཀྱིས་བལྟས་པ་ན་ངོམས་མི་ཤེས་ཤིང་དགའ་བ་འཐོབ་སྟེ་། དཔེར་ན་། འཛམ་བུ་ཆུ་བོའི་གསེར་ལ་མགར་བ་མཁས་པས་རྒྱན་བརྡུངས་པ་། ལ་བ་དཀར་པོ་གསར་པའི་སྟེང་དུ་བཞག་ན་། ཤིན་ཏུ་གསལ་ཞིང་འབར་ལ་རྣམ་པར་འཚེར་བ་དེ་བཞིན་དུ་། བྱང་ཆུབ་སེམས་དཔའ་ཤའཀྱ་ཐུབ་པ་གཟུགས་བཟང་བ་། མཛེས་པ་། བལྟ་ན་སྡུག་པ་། མིའི་ཁ་དོག་ལས་འདས་ཤིང་། ལྷའི་ཁ་དོག་ནི་། མ་ཐོབ་པ་ཡིན་ནོ་༎ ཆོས་ཉིད་ཀྱིས་། བྱང་ཆུབ་སེམས་དཔའ་ཤའཀྱ་ཐུབ་པ་སྐྱེ་བོའི་ཚོགས་ཆེན་པོའི་སྙིང་དུ་སྡུག་པ་དང་། ཡིད་དུ་འོང་བར་འགྱུར་ཏེ་། སྐྱེ་བོའི་ཚོགས་ཆེན་པོས་དེ་ཕྲག་པར་སྦེད་པ་ནི་། དཔེར་ན་། སྟོན་ཀའི་པདམ་སྐྱེ་བོའི་ཚོགས་ཆེན་པོའི་སྙིང་དུ་སྡུག་ཅིང་ཡིད་དུ་འོང་བས་། སྐྱེ་བོའི་ཚོགས་ཆེན་པོས་དེ་ལག་པ་ནས་ལག་པར་བརྒྱུད་པར་བྱེད་པ་བཞིན་ཏེ་། སྔ་མ་བཞིན་ནོ་༎ བར་སྡོམ་ལ་། མིག་མི་འཛུམ་དང་རྣམ་སྨིན་དང་༎ གསུང་སྙན་འཇེབས་པ་མཁས་པ་བསྡུས་། ཆོས་ཉིད་ཀྱིས་། བྱང་ཆུབ་སེམས་དཔའ་བལྟམས་པའི་མོད་ནས་སྤྱན་མི་འཛུམ་པར་གཟུགས་རྣམ་པར་ལྟ་སྟེ་། དེ་སྤྱན་མི་འཛུམ་པ་ནི་། དཔེར་ན་། སུམ་ཅུ་རྩ་གསུམ་གྱི་ལྷ་རྣམས་བཞིན་༄༤༢༣བ་ནོ་༎ ཆོས་ཉིད་ཀྱིས་། བྱང་ཆུབ་སེམས་དཔའ་བལྟམས་པའི་མོད་ནས་སྔོན་གྱི་ལས་ཀྱི་རྣམ་པར་སྨིན་པ་ལས་སྐྱེས་པའི་ལྷའི་སྤྱན་དང་ལྡན་པས་། དེས་ན་། དེ་ཉིན་མཚན་དུ་དཔག་ཚད་གཅིག་ཁོ་ར་ཁོར་ཡུག་ཏུ་གཟིགས་སོ་༎ ཆོས་ཉིད་ཀྱིས་། བྱང་ཆུབ་སེམས་དཔའ་བལྟམས་པའི་མོད་ནས་གསུང་སྙན་ཅིང་འཇེབས་པ་དང་། གསུང་སྙན་པ་དང་། གསུང་ཡིད་དུ་འོང་བ་ཡིན་ཏེ་། དཔེར་ན་། གངས་ཅན་གྱི་བྱ་སྐད་སྙན་ཅིང་འཇེབས་པ་དང་། སྐད་སྙན་པ་དང་། ཡིད་དུ་འོང་བ་དེ་བཞིན་དུ་། བྱང་ཆུབ་སེམས་དཔའ་བལྟམས་པའི་མོད་ནས་གསུང་སྙན་ཅིང་འཇེབས་པ་དང་། གསུང་སྙན་པ་དང་། གསུང་ཡིད་དུ་འོང་བ་ཡིན་ནོ་༎ ཆོས་ཉིད་ཀྱིས་། བྱང་ཆུབ་སེམས་དཔའ་བལྟམས་པའི་མོད་ནས་མཁས་པ་། གསལ་བ་། ཡིད་གཞུངས་པ་། རྒྱུད་ལས་འབྱུང་བའི་ཤེས་རབ་དཔྱོད་པ་དང་ལྡན་པ་ཡིན་ཏེ་། དེའི་ཚེ་རྒྱལ་པོ་ཟས་གཙང་གི་དགོས་པའི་ཆེད་ལ་འདུག་ནས་དོན་ཟབ་མོའི་ཚིག་དང་། ཡི་གེ་དག་ཤེས་རབ་ཀྱིས་སོ་སོར་འབྱེད་པར་བྱེད་དོ་༎ དེ་ནས་མིས་བྱིན་གྱིས་སྨྲས་པ་། མཁན་པོ་། བྱང་ཆུབ་སེམས་དཔའ་སེར་སྐྱའི་གཞིར་བྱོན་ནས་དེའི་མཚན་ཡང་གསུམ་བཏགས་ཀྱི་། ད་ནི་། བྱང་ཆུབ་སེམས་དཔའ་ལ་བལྟ་བའི་ཕྱིར་བཞུད་དོ་༎ དེ་བཞིན་དུ་བྱའོ་༎ ཞེས་དེ་གཉིས་ཆས་པ་དང་། བྱང་ཆུབ་སེམས་དཔའི་མཐུས་རྫུ་འཕྲུལ་ཉམས་ནས་རྐང་པ་ཁོ་ནས་གྲོང་ཁྱེར་སེར་སྐྱའི་གཞིར་ཞུགས་ནས་རྒྱལ་པོ་ཟས་གཙང་གི་ཁྱིམ་གྱི་སྒོར་སོང་བ་དང་། དྲང་སྲོང་ཉོན་མོངས་མེད་ཀྱིས་སྒོ་སྲུང་གི་མི་ལ་༄༤༢༤ཨ་༌༎ སྨྲས་པ་། ཀྱེ་ནང་རྗེ་། སོང་ལ་རྒྱལ་པོ་ཟས་གཙང་ལ་དྲང་སྲོང་ཉོན་མོངས་མེད་ལྷ་ཞལ་མཐོང་བར་འཚལ་ནས་སྒོ་ན་སྡོད་ཅིང་མཆིས་སོ་༎ ཞེས་གསོལ་ཅིག་། དེ་སོང་ནས་རྒྱལ་པོ་ལ་རིག་པར་བྱས་པ་དང་། རྒྱལ་པོས་སྨྲས་པ་། ཤེས་ལྡན་ཉོན་མོངས་མེད་ལ་སུ་ཞིག་འགོག་། ནང་དུ་ཞུགས་ཤིག་། དེ་ཞུགས་པ་དང་རྒྱལ་པོ་ཟས་གཙང་གིས་བཀུར་སྟི་སྔོན་དུ་འགྲོ་བའི་མཆོད་ཡོན་སྦྲེང་བས་མཆོད་ནས་སྟན་བསྟབས་ཏེ་འདུག་པ་དང་། རྒྱལ་པོ་ཟས་གཙང་གིས་བཤེས་པའི་གཏམ་གྱིས་ཀུན་ཏུ་དགའ་བར་བྱས་ནས་སྨྲས་པ་། དྲང་སྲོང་ཆེན་པོ་དགོས་པ་ཅི་ཞིག་ལ་འོངས་། དེས་སྨྲས་པ་། རྒྱལ་ཆེན་བདག་ཅག་འདིར་མཆིས་པ་། ཁྱོད་ཀྱི་སྲས་ནི་མཐོང་བར་འཚལ་༎ འཇིག་རྟེན་གཙོ་བོ་རྣམ་འདྲེན་པ་༎ ཐུབ་པ་དེ་ནི་མཐོང་བར་འཚལ་༎ རྒྱལ་པོས་སྨྲས་པ་། གལ་ཏེ་དེ་ལྟ་ན་གཞོན་ནུ་ཉལ་གྱི་། མ་སད་ཀྱི་བར་དུ་རེ་ཞིག་སྐད་ཅིག་སྡོད་ཅིག་། དེས་སྨྲས་པ་། ལྷ་། མནལ་ལོག་པ་ཉིད་བལྟའོ་༎ དེ་བཞིན་གྱིས་ཤིག་། དེ་ཇི་ཙམ་ན་། བྱང་ཆུབ་སེམས་དཔའ་མིག་མ་བཙུམས་ཤིང་མི་འཛུམ་པར་གཟུགས་རྣམས་ལ་བལྟ་བ་མཐོང་ནས་དེས་ཚིགས་སུ་བཅད་དེ་སྨྲས་པ་། རིགས་དང་ལྡན་པའི་རྟ་རྣམས་ནི་༎ མཚན་མོའི་བཞི་ཆ་ཉལ་བ་ལྟར་༎ དགོས་པ་དོན་གཉེར་རྣམས་ཀྱི་གཉིད་༎ མིག་ལ་ཡུན་རིང་མི་གནས་སོ་༎ དེ་ནས་བྱང་ཆུབ་སེམས་དཔའ་བལྟམས་པའི་མོད་ཀྱི་མ་མས་པང་དུ་བླངས་ནས་དྲང་སྲོང་ལ་བྱིན་པ་དང་། དྲང་སྲོང་ཉོན་མོངས་མེད་ཀྱིས་ལག་པ་གཉིས་༄༤༢༤བ་ཀྱིས་བླངས་ནས་ཡུད་ཙམ་ཞིག་བརྟགས་པ་དང་། ཏེ་སྨྲས་པ་། ལྷ་། གཞོན་ནུ་མཚན་མཁན་དང་། ལྟས་མཁན་གྱི་བྲམ་ཟེ་རྣམས་ལ་བསྟན་ལགས་སམ་། རྒྱལ་པོས་སྨྲས་པ་། བསྟན་ཏོ་༎ དེ་རྣམས་ཀྱིས་ཇི་སྐད་དུ་ལུང་བསྟན་། འཁོར་ལོས་བསྒྱུར་བའི་རྒྱལ་པོར་འགྱུར་རོ་༎ ཞེས་བྱ་བ་ནས་འཇིག་རྟེན་དུ་སྒྲ་རྣམ་པར་གྲགས་པར་འགྱུར་རོ་༎ ཞེས་བྱ་བའི་བར་གོང་མ་བཞིན་དུའོ་༎ དེ་ནས་དྲང་སྲོང་ཉོན་མོངས་མེད་ཀྱིས་བྱང་ཆུབ་སེམས་དཔའ་མཐོང་ནས་ཚིགས་སུ་བཅད་དེ་སྨྲས་པ་། ས་བདག་རྟོག་པ་པོ་རྣམས་བློ་འཁྲུལ་ཏེ་༎ རྩོད་པའི་དུས་ན་འཁོར་ལོས་བསྒྱུར་མི་འབྱུང་༎ བསོད་ནམས་མཆོག་གི་ཆོས་ཀྱི་མཛོད་འདི་ནི་༎ ཉེས་ལས་རྣམ་པར་རྒྱལ་ནས་སངས་རྒྱས་འགྱུར་༎ མཚན་མི་གསལ་དང་ལྡན་ན་མི་དབང་པོ་༎ གླིང་བཞི་རྣམས་ཀྱི་བདག་པོ་དབང་ཕྱུག་འགྱུར་༎ ཐུབ་དབང་མཚན་ནི་ཤིན་ཏུ་གསལ་བས་ན་༎ མི་མཆོག་སངས་རྒྱས་ཆོས་ཀྱི་འཁོར་ལོས་བསྒྱུར་༎ ཞེས་སྨྲས་ནས་བདག་ཉིད་ཀྱི་ཚེའི་མཐའ་དང་། བྱང་ཆུབ་སེམས་དཔའི་མངོན་པར་བྱང་ཆུབ་པ་ལ་བརྟག་པ་ལ་ཞུགས་པ་དང་། བྱང་ཆུབ་སེམས་དཔའ་ལོ་ཉི་ཤུ་རྩ་དགུ་བཞེས་ནས་ཁབ་ནས་བྱུང་ནས་ལོ་དྲུག་ཏུ་དཀའ་བ་སྤྱོད་པར་འགྱུར་ཏེ་། དེ་ནས་བདུད་རྩི་རྟོགས་པར་འགྱུར་བར་མཐོང་ངོ་༎ བདག་ནི་། བར་སྐབས་དེར་ཤི་བའི་དུས་བྱེད་པར་འགྱུར་པར་མཐོང་ནས་དེ་མིག་མཆི་མས་གང་སྟེ་འདུག་པ་རྒྱལ་པོ་ཟས་གཙང་གིས་མཐོང་ནས་སྡངས་ནས་ཚིགས་སུ་བཅད་དེ་སྨྲས་པ་། སྐྱེ་བ་བུད་མེད་རྣམས་ཀྱིས་གར་མཐོང་ན་། ངོམས་པར་མི་འགྱུར་དགའ་བ་༄༤༢༥ཨ་༌༎ ཐོབ་འགྱུར་བ་༎ ལུས་བཟང་དགེ་བྱེད་དེ་ནི་འདིར་མཐོང་ནས་༎ དྲང་སྲོང་ཆེན་པོ་ཅི་སླད་ངུ་བཞིན་གྱུར་༎ ག་ལས་བདག་གི་གཞོན་ནུ་འཇིགས་པ་འམ་༎ ཚེ་ཟད་འགྱུར་བ་ཉེ་བར་མི་གནས་གྲང་༎ དེ་ནི་མྱུར་དུ་ལེགས་པར་བདག་ལ་སྨྲོས་༎ ཁྱོད་ཀྱི་མཆི་མས་བདག་ནི་འདར་བར་གྱུར་༎ དྲང་སྲོང་ཉོན་མོངས་མེད་ཀྱིས་ཀྱང་ཚིགས་སུ་བཅད་དེ་སྨྲས་པ་། གལ་ཏེ་འདི་ཡི་སྟེང་དུ་ནམ་མཁའ་ལས་༎ རྡོ་རྗེའི་སེར་དྲག་འཕངས་པ་བབ་གྱུར་ཀྱང་༎ ཐུབ་པ་ཆེན་པོའི་སྐུ་ལས་བ་སྤུ་ནི་༎ ཉག་མ་གཅིག་ཀྱང་ག-ཡོ་བར་མི་ནུས་སོ་༎ མེ་ཆེན་རླུང་གི་ཤུགས་ཀྱིས་བདས་པ་དང་། མཚོན་ཆ་རྣོན་པོ་ཤིན་ཏུ་མི་བཟད་དང་༎ དྲག་པོའི་དུག་དང་སྦྲུལ་གྱི་དུག་རྣོན་ཡང་༎ གཞོན་ནུ་ལ་བབ་སྐད་ཅིག་འཇིག་མི་འགྱུར་༎ ཐུགས་རྗེ་ཉིད་ལ་གནས་གྱུར་གང་ལགས་པ་༎ འཇིགས་པར་ཉེན་པ་རྣམས་ལ་མི་འཇིགས་སྩོལ་༎ དེ་ནི་འཇིག་རྟེན་ཀུན་གྱི་འཇིགས་འཇོམས་ན་༎ མི་དབང་འདི་ལ་འཇིགས་པ་ག་ལ་འབྱུང་༎ འཇིག་རྟེན་ན་ནི་བདག་ཉིད་ཆེ་རྣམས་ཀྱི་༎ གཙོར་གྱུར་བདག་ཉིད་ཆེན་པོ་གང་ཞིག་ལ་༎ ཚངས་བཅས་ལྷ་ཡང་རྟག་ཏུ་སྲུང་བྱེད་པ་༎ མི་དབང་དེ་ལ་འཇིགས་པ་ག་ལ་འབྱུང་༎ མི་དབང་བདག་གི་རྒྱུད་པ་མཐོང་ནས་ནི་༎ གང་ཕྱིར་ཞི་བ་མི་འཐོབ་བདག་སྡུག་མོད་༎ ཆོས་ཀྱི་མཆོག་མཛོད་འདི་དང་འཕྲད་ནས་ནི་༎ དོན་མི་ཐོབ་པར་བདག་ནི་འཆི་བར་འགྱུར་༎ གང་དག་སྨྲ་བའི་དམ་པ་མཚུངས་མེད་པ་༎ འདི་ཡི་ཆོས་ཐོས་འགྱུར་ཞིང་ཐོས་ནས་ཀྱང་༎ རབ་ཏུ་ཞི་བའི་ཕ་རོལ་འགྲོ་དེ་དག་། སྐྱེད་ཅིང་བསོད་ནམས་༄༤༢༥བ་ལྡན་ལ་རིམས་ནད་བྲལ་༎ དྲང་སྲོང་ཉོན་མོངས་མེད་རྒྱུད་ཉོན་མོངས་པ་ཅན་གྱིས་བསམ་པ་། བྱང་ཆུབ་སེམས་དཔའི་མཐུས་བདག་གི་རྫུ་འཕྲུལ་ཉམས་ཏེ་བདག་རྐང་གིས་སོང་ནས་། སྐྱེ་བོའི་ཚོགས་ཆེན་པོ་དང་རྒྱལ་པོ་འཕྱ་བར་འགྱུར་རོ་༎ སྙམ་དུ་རིག་ནས་སྨྲས་པ་། ལྷ་། ཁྱོད་ཡུན་རིང་པོ་ནས་ཀྱེ་མའོ་༎ དྲང་སྲོང་ཉོན་མོངས་མེད་རྐང་ཁོ་ནས་སེར་སྐྱའི་གཞིར་ཞུགས་པར་གྱུར་ཀྱང་ཅི་མ་རུང་སྙམ་དུ་དགོངས་པ་སྐྱེས་པ་། བདག་གི་རྐང་གིས་སེར་སྐྱའི་གཞིར་ཞུགས་ཏེ་ད་ནི་། རྐང་ཁོ་ནས་ཕྱིར་འབྱུང་གི་། ཁྱོད་ཀྱིས་ལམ་བསྟར་བ་དང་། གྲོང་ཁྱེར་བྱི་དོར་བྱེད་དུ་སྩོལ་ཅིག་། རྒྱལ་པོ་ཟས་གཙང་གིས་བློན་པོ་རྣམས་ལ་བསྒོ་བ་། ཤེས་ལྡན་དག་། དེངས་ལ་གྲོང་ཁྱེར་གྱི་བྱི་དོར་དང་ལམ་སྟོར་དུ་ཆུག་ལ་། ལམ་པོ་ཆེ་དང་། ཚོང་འདུས་དང་། བཞི་མདོ་དང་། སུམ་མདོ་རྣམས་སུ་དྲང་སྲོང་ཉོན་མོངས་མེད་རྐང་གིས་གྲོང་ཁྱེར་སེར་སྐྱའི་གཞི་ནས་ཕྱིར་འབྱུང་གི་ཁྱེད་ཅག་གིས་བྱ་བ་དང་བྱེད་པ་གང་ཡིན་པ་དེ་དག་བྱོས་ཤིག་། ཅེས་དྲིལ་སྒྲོགས་ཤིག་། ལྷ་། བཀའ་བཞིན་འཚལ་ཞེས་བློན་པོ་རྣམས་ཀྱིས་རྒྱལ་པོ་ལས་མཉན་ནས་གྲོང་ཁྱེར་སེར་སྐྱའི་གཞི་རྡོ་བ་དང་། གསེག་མ་དང་། གྱོ་མོ་རྣམས་བསལ་ནས་ཙནདན་གྱི་ཆུས་ཆག་ཆག་བཏབ་། ཤིན་ཏུ་དྲི་ཞིམ་པོའི་པོག་ཕོར་ཉེ་བར་བཞག་། དར་གྱི་ཆུན་འཕྱང་མང་པོ་བཅངས་། རྒྱལ་མཚན་དང་། བ་དན་བསྒྲེང་ནས་ལམ་པོ་ཆེ་དང་། ཚོང་འདུས་དང་། བཞི་མདོ་དང་། སུམ་མདོ་རྣམས་སུ་དྲིལ་སྒྲོག་ཏུ་བཅུག་པ་། སེར་སྐྱའི་གཞིའི་ཤའཀྱ་ཤེས་ལྡན་དག་ཉོན་ཅིག་། དྲང་སྲོང་ཉོན་མོངས་མེད་གྲོང་ཁྱེར་སེར་སྐྱའི་གཞི་ནས་༄༤༢༦ཨ་༌༎ ཕྱིར་འབྱུང་གི་། ཁྱེད་ཅག་གིས་བྱ་བ་དང་བྱེད་པ་གང་ཡིན་པ་དེ་བྱོས་ཤིག་། དེ་ནས་དེ་ཉོན་མོངས་པའི་བློ་དང་ངན་ག-ཡོའི་སྤྱོད་པས་རྒྱལ་པོ་ཟས་གཙང་བློན་པོའི་ཚོགས་ཀྱིས་ཡོངས་སུ་བསྐོར་བ་དང་། སེར་སྐྱ་ན་གནས་པའི་བྲམ་ཟེ་དང་ཁྱིམ་བདག་དུ་མ་རྗེས་བཞིན་དུ་འབྲང་ཞིང་འབྱོར་པ་མཆོག་གིས་གྲོང་ཁྱེར་གྱི་དབུས་ནས་དབུས་སུ་བྱུང་སྟེ་གྲོང་ཁྱེར་སེར་སྐྱའི་སྒོར་བྱུང་ནས་རྒྱལ་པོ་སླར་བཟློག་སྟེ་ཇི་ལྟར་དགའ་བའི་སྤྱོད་ལམ་གྱིས་སོང་སྟེ་། རིམ་གྱིས་རི་བོ་ཀུན་འཛིན་གྱི་དྲུང་དུ་ཕྱིན་པ་དང་། དེ་དེ་ལ་འཛེག་ནས་ཕན་ཚུན་ཉུལ་ཞིང་ཇི་ལྟར་འདོད་པའི་གནས་ཤིག་བཙལ་ནས་ཕྱོགས་ཤིག་ཏུ་འདུག་གོ་། དེ་ནས་དེ་ལམ་གྱིས་དུབ་པ་ངལ་སོས་ཏེ་བསམ་གཏན་བསྐྱེད་ནས་རྫུ་འཕྲུལ་ཡང་འདུག་གོ་། བསྐྱེད་དོ་༎ ཇི་ཙམ་དུས་གཞན་ཞིག་ན་དྲང་སྲོང་ཉོན་མོངས་མེད་ནད་ཀྱིས་ཐེབས་འདུག་གོ་། བསྐྱེད་དོ་༎ ནས་། དེ་རྩ་བ་དང་། སྡོང་བུ་དང་། ལོ་མ་དང་། མེ་ཏོག་དང་། འབྲས་བུའི་སྨན་གྱིས་བསྙེན་བཀུར་བྱས་ན་། འོན་ཀྱང་ཕྱིར་ཐུ་བར་གྱུར་ཏོ་༎ དེ་ནས་མིས་བྱིན་གྱིས་དེའི་ལུས་ཀྱི་གནས་རྣམས་བརྟགས་ནས་སྨྲས་པ་། མཁན་པོ༏་བདག་ཅག་ཅུང་ཟད་རབ་ཏུ་བྱུང་བ་དེ་ཐམས་ཅད་ནི་། བདུད་རྩིའི་ཆེད་དང་། བདུད་རྩི་བཙལ་བའི་ཕྱིར་ལགས་ན་། གལ་ཏེ་མཁན་པོས་བདུད་རྩི་རྟོགས་པར་གྱུར་ན་། བདུད་རྩི་དེ་ལས་བདག་ཅག་ལ་ཡང་བགོས་ཤིག་། དེས་སྨྲས་པ་། བྲམ་ཟེའི་ཁྱེའུ་། ཁོ་བོ་ཡང་ཅུང་ཟད་རབ་ཏུ་བྱུང་བ་དེ་ཐམས་ཅད་བདུད་རྩིའི་ཆེད་དང་། བདུད་རྩི་བཙལ་བའི་ཕྱིར་ཡིན་ན་། ཁོ་བོས་ཀྱང་བདུད་རྩི་མ་༄༤༢༦བ་རྟོགས་སོ་༎ དེ་ལྟ་མོད་ཀྱི་། ཤའཀྱ་རྣམས་ཀྱི་ནང་དུ་བྱུང་བའི་གཞོན་ནུ་གང་ཡིན་པ་དེས་། བདུད་རྩི་འདི་རྟོགས་པར་འགྱུར་ཞིང་། བདུད་རྩིས་ཀྱང་འགྲོ་བ་ཚིམ་པར་བྱེད་པར་འགྱུར་གྱི་། དེའི་དྲུང་དུ་རབ་ཏུ་ཕྱུང་ཞིག་། ཁྱོད་རབ་ཏུ་བྱུང་ནས་ཀྱང་རིགས་བརྗོད་པར་མི་བྱ་། རུས་བརྗོད་པར་མི་བྱ་། བྲམ་ཟེའི་ཁྱེའུར་བརྗོད་པར་མི་བྱ་སྟེ་། རབ་ཏུ་བྱུང་ནས་ཀྱང་ཚངས་པར་སྤྱོད་པ་འབའ་ཞིག་སྤྱད་པར་བྱ་ཞིང་། བདུད་རྩི་རྟོགས་པར་བྱ་བའི་ཕྱིར་བརྩོན་པར་བྱའོ་༎ དེ་ནས་ཁྱོད་ཀྱིས་བདུད་རྩི་རྟོགས་པར་འགྱུར་རོ་༎ ཞེས་སྨྲས་ནས་ཚིགས་སུ་བཅད་དེ་སྨྲས་པ་། དེ་བཞིན་གཤེགས་པ་ཚོལ་འདོད་ན་༎ ཤར་གྱི་ཕྱོགས་སུ་ཁྱོད་འདུག་དང་༎ ཡང་དག་སངས་རྒྱས་གྲགས་ལྡན་པ་༎ རྙེད་པར་དཀའ་བ་མཐོང་བར་འགྱུར་༎ ཞེས་བྱ་བ་སྨྲས་ནས་། བསགས་པ་ཀུན་གྱི་མཐའ་འཛད་ཅིང་༎ མཐོན་པོ་རྣམས་ཀྱི་མཐའ་ལྟུང་འགྱུར་༎ འཕྲད་པའི་མཐའ་ནི་འབྲལ་བ་སྟེ་༎ གསོན་པའི་མཐའ་ནི་འཆི་བ་ཡིན་༎ ཞེས་སྨྲས་ཏེ་། དུས་ཀྱི་ཆོས་དང་ལྡན་པར་གྱུར་ཏོ་༎ དེ་ནས་མིས་བྱིན་གྱིས་དེའི་ལུས་ལ་ལུས་ཀྱི་མཆོད་པ་བྱས་ནས་ཝའ་ར་ནའ་སིར་སོང་སྟེ་གནས་སོ་༎ དེ་དེ་ན་བྲམ་ཟེའི་ཁྱེའུ་ལྔ་བརྒྱ་ལ་བྲམ་ཟེའི་གསང་ཚིག་ཀློག་ཏུ་འཇུག་གོ་གནས་སོ་༎ ། མིས་བྱིན་གྱི་རུས་ཀ་ཏྱ་ན་ཡིན་པས་། དེའི་མིང་ཀ་ཏྱའི་བུ་། ཀ་ཏྱའི་བུ་ཞེས་བྱ་བར་གྱུར་ཏོ་༎ དེ་སངས་རྒྱས་བཅོམ་ལྡན་འདས་མངོན་པར་བྱང་ཆུབ་པ་ན་སྤྱན་སྔར་འགྲོ་བར་གྱུར་ཏེ་། བཅོམ་ལྡན་འདས་ཀྱིས་ཀ་ཏྱའི་བུ་དེ་ལ་གདམས་ངག་ཕོག་ནས་འཁོར་བའི་དགོན་པ་ལས་བསྒྲལ་ཏེ་། ཤིན་ཏུ་མཐར་ཕྱིན་པའི་གྲུབ་པ་དང་བདེ་བ་མྱ་ངན་ལས་༄༤༢༧ཨ་༌༎ འདས་པ་ལ་འཇོག་པར་འགྱུར་ཏེ་། དེའི་མིང་ནི་། ཀ་ཏྱའི་བུ་ཆེན་པོ་། ཀ་ཏྱའི་བུ་ཆེན་པོ་། ཞེས་བྱ་བར་འགྱུར་རོ་༎ དེ་ནས་དུས་གཞན་ཞིག་ན་བྱང་ཆུབ་སེམས་དཔའ་འཁྲུངས་ནས་རིང་པོ་མ་ལོན་པར་མ་མའི་བང་དུ་བཞུགས་ནས་གསེར་གྱི་གཞོང་པར་འབྲས་དང་ཤར་བསྲེས་པའི་ཆན་གསོལ་བ་ན་། དེ་མ་མས་བཀག་ཀྱང་མ་ཐུབ་པར་མང་པོར་གསོལ་ནས་དབྲོག་པར་བརྩམས་པ་དང་། དབྲོག་མ་ནུས་ནས་དེས་རྒྱལ་པོ་ཟས་གཙང་ལ་སྦྲན་པ་དང་། རྒྱལ་པོས་བཙུན་མོ་དང་ལྷན་ཅིག་གིས་དབྲོག་པར་བརྩམས་པ་དང་། དེས་ཀྱང་མ་ནུས་སོ་༎ དེ་ནས་རྒྱལ་པོས་བློན་པོ་རྣམས་དང་སེར་སྐྱ་ན་གནས་པའི་སྐྱེ་བོའི་ཚོགས་རྣམས་ལ་བསྒོ་ན་། དེ་རྣམས་ཀྱིས་ཀྱང་དབྲོག་པར་མ་ནུས་སོ་༎ དེ་ནས་གླང་པོ་ཆེ་ལྔ་བརྒྱ་ལ་བཏགས་པ་དང་། བྱང་ཆུབ་སེམས་དཔས་བསམ་པ་། འདི་རྣམས་ཀྱིས་བདག་གི་སྟོབས་ཉམས་ན་། མི་རུང་གི་། མ་ལ་བདག་གིས་མཛུབ་མོ་བཀུག་པས་གསེར་གྱི་གཞོང་པ་ནས་གཟུང་ངོ་༎ སྙམ་ནས་དེས་མཛུབ་མོ་བཀུག་པས་གསེར་གྱི་གཞོང་པ་བཟུང་ནས་དྲངས་པ་དང་། གླང་པོ་ཆེ་ལྔ་བརྒྱ་པོ་དེ་དག་ཁ་ཕྱིར་བསྒྱུར་ཏེ་དྲངས་ནས་དེ་དག་གིས་ཀྱང་གསེར་གྱི་གཞོང་པ་དབྲོག་པར་མ་ནུས་སོ་༎ རྒྱལ་པོ་ཟས་གཙང་གིས་བསམ་པ་། ཇི་ལྟར་བྱང་ཆུབ་སེམས་དཔའི་ལག་པ་ག-ཡོན་པས་གླང་པོ་ཆེ་ལྔ་བརྒྱ་དྲངས་པ་དང་སྦྱར་ན་། གདོན་མི་ཟ་བར་ལག་པ་གཉིས་ཀྱིས་ནི་། གླང་པོ་ཆེ་སྟོང་ཐུབ་ཀྱི་། དེ་བས་ན་། གཞོན་ནུའི་མིང་གླང་པོ་ཆེ་སྟོང་གི་སྟོབས་ཅན་ཞེས་གདགས་སོ་༎ ཞེས་བཏགས་སོ་༎ ༄༤༢༧བ་བར་སྡོམ་ལ་། ཁྱེའུ་དང་རྩ་མོ་དག་དང་ནི་༎ རིག་པ་ཁང་བཟང་དག་དང་ནི་༎ ངང་པ་མཚོན་ཆ་དགེ་བའི་སྙིང་༎ དམག་དང་བཙུན་མོ་རྣམས་ཡིན་ནོ་༎ ཆོས་ཉིད་ཀྱིས་བྱང་ཆུབ་སེམས་དཔས་ཤའཀྱ་ཐུབ་པ་འཁོར་ལྔ་བརྒྱ་དང་ཡི་གེའི་སློབ་དཔོན་སྲིན་བུ་གོ་ཆ་ལ་ཡི་གེ་སློབ་པར་གཏད་ནས་། ཡི་གེའི་སློབ་དཔོན་སྲིན་བུ་གོ་ཆས་། བྱང་ཆུབ་སེམས་དཔའ་ལ་ཡི་གེར་བྲིས་ནས་ཕོག་པ་དང་། བྱང་ཆུབ་སེམས་དཔས་སྨྲས་པ་། འདི་ནི་། ངས་ཤེས་སོ་༎ དེ་ནས་དེས་ཡི་གེ་གཉིས་དང་གསུམ་ནས་དེ་བཞིན་དུ་ལྔ་བརྒྱའི་བར་བྲིས་ནས་ཕོག་པ་དང་། བྱང་ཆུབ་སེམས་དཔས་སྨྲས་པ་། འདི་དག་ཀྱང་ངས་ཤེས་ཀྱི་གཞན་དག་སྨྲོས་ཤིག་། སྲིན་བུ་གོ་ཆས་སྨྲས་པ་། འཇིག་རྟེན་ན་ནི་། ཡི་གེ་འདི་ཙམ་སྤྱོད་ཀྱི་། གཞན་ནི་། བདག་གིས་མ་འཚལ་ཏོ་༎ དེ་ནས་བྱང་ཆུབ་སེམས་དཔའ་ཉིད་ཀྱིས་ཡི་གེ་བྲིས་ཏེ་སྲིན་བུ་གོ་ཆ་ལ་བྱིན་ནས་གསུངས་པ་། ཡི་གེ་འདིའི་མིང་ཅི་ཡིན་སྨྲོས་ཤིག་། དེས་སྨྲས་པ་། མ་འཚལ་ཏོ་༎ བྱང་ཆུབ་སེམས་དཔས་གསུངས་པ་། འཇིག་རྟེན་དུ་གཉིས་ཤིག་བྱུང་ན་། ཡི་གེ་འདི་མངོན་པར་འགྱུར་ཏེ་། བྱང་ཆུབ་སེམས་དཔའམ་། འཁོར་ལོས་བསྒྱུར་བའོ་༎ ནམ་མཁའི་ངོས་ལ་གནས་པའི་ཚངས་པས་སྨྲས་པ་། སྲིན་བུ་གོ་ཆ་། བྱང་ཆུབ་སེམས་དཔའ་ཇི་སྐད་གསུངས་པ་དེ་དེ་བཞིན་ཏེ་། ཡི་གེ་འདི་ཤེས་པ་ནི་། འཇིག་རྟེན་དུ་གཉིས་ཤིག་བྱུང་ན་མངོན་པར་འགྱུར་ཏེ་། བྱང་ཆུབ་སེམས་དཔའམ་། འཁོར་ལོས་བསྒྱུར་བའི་རྒྱལ་པོའོ་༎ བྱང་ཆུབ་སེམས་དཔས་ཡི་གེ་དེ་ཚངས་པའི་དབྱངས་ཀྱིས་བཀླགས་པ་ལ་། ནམ་མཁའི་ངོས་ལ་གནས་པའི་ཚངས་པས་༄༤༢༨ཨ་༌༎ དབང་བྱས་པས་། ཚངས་པའི་ཡི་གེ་། ཚངས་པའི་ཡི་གེ་ཞེས་བྱ་བར་གྱུར་ཏོ་༎ གང་གི་ཚེ་བྱང་ཆུབ་སེམས་དཔའ་ཡི་གེའི་མཐར་ཕྱིན་པ་དེའི་ཚེ་བྱང་ཆུབ་སེམས་དཔའི་ཞང་པོ་བཟང་ལེན་ཞེས་བྱ་བ་དེས་། གླང་པོ་ཆེའི་གཉའ་བར་ཞོན་པ་བསླབ་ནས་འཕོང་གི་སློབ་དཔོན་ལྷར་བཅས་ཞེས་བྱ་བ་དེས་འཁོར་ལྔ་བརྒྱ་དང་གཅོད་པ་སློབ་པ་ལ་ཞུགས་པ་ན་། བཟང་ལེན་གྱིས་ལྷར་བཅས་ལ་སྨྲས་པ་། བྱང་ཆུབ་སེམས་དཔའ་དང་། དེ་བཞིན་དུ་གཞོན་ནུ་གཞན་དག་ནི་། སྙིང་རྗེ་ཅན་ཡིན་པས་བསླབ་པར་བྱ་བ་ཐམས་ཅད་སློབས་ཤིག་། ལྷ་སྦྱིན་འདི་ནི་། གདུག་པའི་ལས་བྱེད་པ་ཡིན་གྱིས་། འཇིག་རྟེན་ཐམས་ཅད་ལ་གནོད་པར་གྱུར་ན་མི་རུང་གི་། འདི་ལ་གནང་དུ་བསྣུན་པ་མ་སྟོན་ཅིག་། གང་གི་ཚེ་བྱང་ཆུབ་སེམས་དཔའ་བསླབ་པ་ཐམས་ཅད་ལ་ལེགས་པར་བསླབ་པས་གནས་ལྔ་པོ་འདི་ལྟ་སྟེ་། རྒྱང་ནས་ཕོག་པ་དང་། སྒྲ་གྲགས་པར་ཕོག་པ་དང་། གནད་དུ་ཕོག་པ་དང་། མི་འཚོར་བར་ཕོག་པ་དང་། ཚབས་ཆེ་བ་དག་ལ་ཡང་བྱང་བར་གྱུར་པ་དེའི་ཕྱོགས་ཀུན་ཏུ་སྒྲ་གྲགས་པ་། ཤའཀྱ་རྣམས་ཀྱི་ནང་དུ་བྱུང་བའི་གཞོན་ནུ་ཞེས་བྱ་བ་ནས་འཇིག་རྟེན་དུ་སྒྲ་རྣམ་པར་གྲགས་པར་འགྱུར་རོ་༎ ཞེས་བྱ་བའི་བར་གོང་མ་བཞིན་དུའོ་༎ དེའི་ཚེ་ཡངས་པ་ཅན་གྱི་ལི་ཙ་བྱི་རྣམས་ཀྱིས་གླང་པོ་ཆེ་མཚན་དང་ལྡན་པ་ཞིག་རྙེད་ནས་དེ་རྣམས་ཀྱིས་བསམ་པ་། རྒྱལ་པོ་ཟས་གཙང་གི་སྲས་མཚན་མཁན་རྣམས་ཀྱིས་འཁོར་ལོས་བསྒྱུར་བའི་རྒྱལ་པོར་འགྱུར་རོ་༎ ཞེས་ལུང་བསྟན་པ་དེའི་༄༤༢༨བ་མཐུས་གླང་པོ་རིན་པོ་ཆེ་འདི་བྱུང་གི་། དོང་ལ་དེ་ཁོ་ན་ལ་དབུལ་ལོ་༎ སྙམ་ནས་དེ་རྣམས་ཀྱིས་གླང་པོ་རིན་པོ་ཆེ་དེ་རྒྱན་ཐམས་ཅད་ཀྱིས་བརྒྱན་ནས་ཁྲིད་དེ་དོང་བ་ལས་། རིམ་གྱིས་སེར་སྐྱའི་གཞིར་ཕྱིན་ནས་རྒྱལ་པོའི་ཕོ་བྲང་གི་སྒོར་གླང་པོ་ཆེ་དམ་པ་བཞག་ནས་སྡོད་པ་དང་། མ་སྟེས་ཏེ་གདུག་པའི་ལས་ཅན་ལྷས་སྦྱིན་ཕྱིར་བྱུང་བ་དེས་གླང་པོ་ཆེ་དམ་པ་དེ་དེ་ལྟར་རྒྱན་གྱིས་བརྒྱན་པ་མཐོང་ནས་། དེ་དེས་ཕྲག་དོག་ཆེན་པོ་སྐྱེས་ཏེ་། དེ་ཕྲག་དོག་དང་མི་བཟོད་པ་སྐྱེས་པས་དྲིས་པ་། གླང་པོ་ཆེ་དམ་པ་འདི་སུའི་ཡིན་། དེ་རྣམས་ཀྱིས་སྨྲས་པ་། གཞོན་ནུ་ཤའཀྱ་ཐུབ་པ་མཚན་མཁན་རྣམས་ཀྱིས་འཁོར་ལོས་བསྒྱུར་བའི་རྒྱལ་པོར་ལུང་བསྟན་པ་དེ་ལ་ཡངས་པ་ཅན་གྱི་ཚོགས་རྣམས་ཀྱིས་གླང་པོ་རིན་པོ་ཆེ་འདི་སྐྱེས་སུ་ཕུལ་ལོ་༎ ལྷས་སྦྱིན་ལྷག་པར་མི་བཟོད་པ་སྐྱེས་ནས་སྨྲས་པ་། རེ་ཞིག་འཁོར་ལོས་བསྒྱུར་བར་མ་གྱུར་པར་ཇེ་ཁྱེད་ཅག་དེ་ལ་གླང་པོ་རིན་པོ་ཆེ་འབུལ་ལམ་ཞེས་སྨྲས་ནས་ཐལ་ལྕག་གིས་གླང་པོ་ཆེ་བསད་དོ་༎ ཇི་ཙམ་ན་ཕྱོགས་དེར་དགའ་བོ་འོངས་པ་དེས་དེ་མཐོང་ནས་དྲིས་པ་། ཤེས་ལྡན་དག་། གླང་པོ་ཆེ་བཟང་པོ་འདི་སུས་བསད་། དེ་རྣམས་ཀྱིས་སྨྲས་པ་། ལྷས་སྦྱིན་གྱིས་སོ་༎ དེས་བསམ་པ་། གདོན་མི་ཟ་བར་འདི་ལ་ལྷས་སྦྱིན་གྱིས་མཐུ་སད་ཀྱི་། མ་ལ་བདག་གིས་ཀྱང་འདི་ལ་མཐུ་སད་པར་བྱའོ་༎ སྙམ་ནས་མཇུག་མ་ནས་བཟུང་སྟེ་དྲི་མི་ཞིམ་པར་མི་འགྱུར་བར་བྱ་བར་མཐའ་གཅིག་ཏུ་བོར་རོ་༎ ཇི་ཙམ་ན་བྱང་ཆུབ་སེམས་དཔའ་ཤའཀྱ་ཐུབ་པ་ཕྱིར་བྱུང་བ་དེས་དེ་གཟིགས་ནས་དྲིས་རོ་༎ པ་། གླང་པོ་ཆེ་འདི་གང་ནས་འོངས་། དེ་༄༤༢༩ཨ་༌༎ རྣམས་ཀྱིས་ཇི་ལྟར་གྱུར་པ་སྨྲས་སོ་༎ སུས་བསད་། ལྷས་སྦྱིན་གྱིས་སོ་༎ མགྲོན་རྣམས་ལ་མགྲོན་གྱི་མཆོད་པ་བྱ་བ་ཡིན་ན་། མ་ལེགས་པ་ཞིག་བྱས་སོ་༎ ཕྱོགས་གང་དུ་བསད་། འོ་ནིར་རོ་༎ འདི་སུས་འདིར་ཁྱེར་ཏེ་འོངས་། དགའ་བོས་སོ་༎ དེས་དགོངས་པ་། གདོན་མི་ཟ་བར་དེ་གཉིས་ཀྱིས་འདི་ལ་མཐུ་སད་ཀྱི་། མ་ལ་ངས་ཀྱང་འདི་ལ་མཐུ་སད་པར་བྱའོ་༎ སྙམ་དུ་དགོངས་ནས་མཇུག་མ་ནས་བཟུང་སྟེ་ར་བའི་ཁར་འཕངས་པ་ལས་། ར་བ་རིམ་པ་བདུན་དང་། འོབས་བདུན་ལས་བཟླས་ཏེ་བོར་རོ་༎ དེ་ལྟུང་བས་གཤོང་བཏོད་པ་གླང་པོ་ཆེའི་གཤོང་། གླང་པོ་ཆེའི་གཤོང་ཞེས་བྱ་བར་གྱུར་ཏོ་༎ དེར་བྲམ་ཟེ་དང་ཁྱིམ་བདག་དད་པ་ཅན་རྣམས་ཀྱིས་མཆོད་རྟེན་བརྩིགས་པས་། དེང་སང་དུ་ཡང་དགེ་སློང་མཆོད་རྟེན་ལ་ཕྱག་བྱེད་པ་དག་ཕྱག་བྱེད་དོ་༎ འདིར་སྨྲས་པ་། ལྷས་བྱིན་གྱིས་ནི་གླང་ཆེན་དབང་པོ་བསད་༎ དགའ་བོས་དེ་ནི་གོམ་པ་བདུན་དུ་ཁྱེར་༎ བྱང་ཆུབ་སེམས་དཔའི་ཕྱག་གིས་བར་སྣང་ལ་༎ རྡོ་བ་བཞིན་དུ་ཕྱི་རོལ་རྒྱང་རིང་འཕངས་༎ གཞོན་ནུ་རྣམས་ཀྱིས་སྨྲས་པ་། གཅོད་པ་བྱེད་དུ་འདོང་ངོ་༎ ཞེས་དེ་རྣམས་ཀྱིས་ཕྱིར་བྱུང་བ་། བྱང་ཆུབ་སེམས་དཔའ་ཤའཀྱ་ཐུབ་པས་ཀྱང་གསན་ནས་འཁོར་ལྔ་བརྒྱ་དང་གཅོད་པ་བྱེད་དུ་ཕྱིར་བྱུང་ངོ་༎ གཞོན་ནུ་རྣམས་འབྲས་རྔ་བཞིན་དུ་གཅོད་པར་བྱེད་དེ་། དེ་རྣམས་ཀྱིས་ཤིང་བཅད་ཅིང་། བཅད་པ་རྣམས་ཀྱིས་འགྱེལ་ཏོ་༎ བྱང་ཆུབ་སེམས་དཔའ་ནི་། བྲེའི་ཁ་གཅོད་པ་བཞིན་དུ་གཅོད་པར་མཛད་དོ་༎ དེས་༄༤༢༩བ་ཤིང་བཅད་ཅིང་། བཅད་པ་རྣམས་མ་འགྱེལ་ཏེ་། དེ་བཞིན་དུ་འདུག་པ་དང་། གཞོན་ནུ་རྣམས་ཀྱིས་སྨྲས་པ་། ཤེས་ལྡན་དག་། བྱང་ཆུབ་སེམས་དཔའ་ཤའཀྱ་ཐུབ་པ་སྟོབས་དང་ལྡན་ཞིང་གནས་ལྔ་ལ་བྱང་ཆེ་ཞེས་ཐོས་ན་། འདི་གཅོད་པར་བྱེད་པ་ཡང་མི་ཤེས་པ་ལས་ན་། འདི་བདག་ཅག་པས་སྟོབས་དང་ལྡན་པ་ནི་། མ་ཡིན་ཏེ་། འདི་ལྟར་། བདག་ཅག་གིས་ཤིང་གང་དག་བཅད་པ་དེ་ཐམས་ཅད་ནི་། འགྱེལ་ལ་། འདིས་གང་དག་བཅད་པ་དེ་དག་ནི་། དེ་བཞིན་དུ་འདུག་གོ་། དེ་ནས་བྱང་ཆུབ་སེམས་དཔའ་ཤའཀྱ་ཐུབ་པ་ལ་མངོན་པར་དད་པའི་ལྷ་གང་ཡིན་པ་དེ་འདི་སྙམ་དུ་སེམས་ཏེ་། ཤའཀྱ་འདི་དག་ནི་། བྱང་ཆུབ་སེམས་དཔའི་མཐུ་དང་། བཟོ་ལ་བྱང་བ་མ་ཤེས་པས་། བྱང་ཆུབ་སེམས་དཔའ་ལ་བརྙས་ཤིང་མཐུ་ལ་ཡང་སྨོད་པར་འགྱུར་གྱི་། དེ་ལ་ཐབས་ཤིག་བཤམ་པར་བྱའོ་༎ སྙམ་ནས་། དེས་དེ་དང་མཐུན་པའི་རླུང་ཞིག་བཏང་བས་། དེས་ཤིང་དེ་དག་ཐམས་ཅད་ཆེམས་ཆེམས་ཟེར་ནས་འགྱེལ་ཏེ་། ཤའཀྱ་རྣམས་ཀྱིས་མཐོང་ནས་མཆོག་ཏུ་ངོ་མཚར་སྐྱེས་སོ་༎ དེ་རྣམས་ཚ་བས་བྱེད་པ་ལ་ཞུགས་ཏེ་། དེ་རྣམས་ཀྱིས་དེ་ན་འབེན་དུ་ལྕགས་ཀྱི་ཏ་ལ་བདུན་དང་། རྔ་དང་། ཕག་བཙུགས་སོ་༎ ལྷས་བྱིན་གྱིས་རྐང་ཐབས་བྱས་ཏེ་ལྕགས་མདའ་འཕངས་པ་དང་། ལྕགས་ཀྱི་ཤིང་ཏ་ལ་གཅིག་ཕིགས་སོ་༎ དགའ་བོས་ནི་། གཉིས་པའོ་༎ བྱང་ཆུབ་སེམས་དཔས་ལྕགས་མདའ་འཕངས་པ་དང་། ཤིང་ཏ་ལ་བདུན་དང་། རྔ་དང་། ཕག་ལས་ཐལ་ནས་ལྕགས་ཀྱི་མདའ་དེ་ས་ལ་ཟུག་པ་ཀླུས་༄༤༣༠ཨ་༌༎ ཕྱུང་བ་དང་། ཆུ་རོ་ཕུན་སུམ་ཚོགས་པ་ཞིག་བྱུང་ནས་དེ་ལ་སྐྱེ་བོའི་ཚོགས་ཆེན་པོས་འཐུང་བར་བརྩམས་སོ་༎ བྲམ་ཟེ་དང་ཁྱིམ་བདག་དད་པ་ཅན་རྣམས་ཀྱིས་དེར་མཆོད་རྟེན་བརྩིགས་ཏེ་། དེང་སང་དུ་ཡང་དགེ་སློང་མཆོད་རྟེན་ལ་ཕྱག་འཚལ་བ་དག་ཕྱག་བྱེད་དོ་༎ གཞོན་ནུ་རྣམས་ཤིང་རྟར་ཞུགས་ནས་སེར་སྐྱའི་གཞིར་ཞུགས་པ་དང་། མཚན་མཁན་གྲོང་ཁྱེར་ནས་ཕྱིར་བྱུང་བ་དེ་རྣམས་ཀྱིས་གཞོན་ནུ་ཤའཀྱ་ཐུབ་པ་ཤིང་རྟར་ཞུགས་ནས་ནང་དུ་ཞུགས་པ་ལ་ལུང་བསྟན་པ་། གལ་ཏེ་འདི་ལོ་བཅུ་གཉིས་སུ་རབ་ཏུ་མ་བྱུང་བར་གྱུར་ན་། གདོན་མི་ཟ་བར་འཁོར་ལོས་བསྒྱུར་བའི་རྒྱལ་པོར་འགྱུར་རོ་༎ རྒྱལ་པོ་ཟས་གཙང་གིས་གཞོན་ནུ་མཚན་མཁན་རྣམས་ཀྱིས་ལུང་བསྟན་ཏོ་༎
 the six pentads upāli is the foremost amidst them who master and know the vinaya| the teaching of the vinaya| the teaching of the vinaya the mischief of the six monks	ཞེས་ཐོས་སོ་༎ ཐོས་ནས་ཀྱང་དགའ་བ་དང་མགུ་བ་སྐྱེས་ཏེ་ཤའཀྱ་རྣམས་བསགས་ནས་སྨྲས་པ་། ཤེས་ལྡན་དག་། མཚན་མཁན་རྣམས་ཀྱིས་གལ་ཏེ་གཞོན་ནུ་ལོ་བཅུ་གཉིས་སུ་རབ་ཏུ་མ་བྱུང་བར་གྱུར་ན་། འཁོར་ལོས་བསྒྱུར་བའི་རྒྱལ་པོར་འགྱུར་རོ་༎ ཞེས་ལུང་བསྟན་པ་ཁོ་བོས་ཐོས་སོ་༎ གཞོན་ནུ་འདི་གལ་ཏེ་ལོ་བཅུ་གཉིས་སུ་རབ་ཏུ་མ་བྱུང་སྟེ་། འཁོར་ལོས་བསྒྱུར་བའི་རྒྱལ་པོར་གྱུར་ན་། བདག་ཅག་ནམ་མཁའི་ངོས་ལ་རྒྱུ་ཞིང་གླིང་བཞིར་མཆི་ཞིང་འདོང་གི་། འདིའི་ཁྱིམ་ཕུབས་ཤིག་། བློན་པོ་རྣམས་ཀྱིས་སྨྲས་པ་། ལྷ་། གཞོན་ནུ་འདོད་པ་རྣམས་དོན་དུ་མི་གཉེར་རོ་༎ རྒྱལ་པོ་ཟས་གཙང་གིས་སྨྲས་པ་། གཞོན་ནུ་ལ་༄༤༣༠བ་བུད་མེད་ཐམས་ཅད་བསྟན་ནས་འདི་གང་ལ་དགའ་བར་གྱུར་པ་དེ་ཆུང་མར་བླང་བར་བྱའོ་༎ དེ་ནས་ཁ་ཅིག་གིས་སྨྲས་པ་། ལྷ་། གཞོན་ནུ་ནི་། སྦྱིན་པ་ལ་དགའ་བས་རྒྱན་རྣམས་བུད་མེད་ལ་སྩོལ་དུ་སྩལ་ལ་དེ་གང་ལ་དགའ་སྐྱེས་བར་འགྱུར་བ་དེ་ཆུང་མར་བླང་བར་བགྱིའོ་༎ རྒྱལ་པོ་ཟས་གཙང་གིས་སྨྲས་པ་། དེ་བཞིན་དུ་གྱིས་ཤིག་། བློན་པོ་རྣམས་ཀྱིས་རྒྱན་རྣམ་པ་སྣ་ཚོགས་རིན་པོ་ཆེས་སྤྲས་པའི་ཕུང་པོ་སྤུངས་སོ་༎ དེ་ནས་རྒྱལ་པོ་ཟས་གཙང་གིས་ཁྱིམ་དང་། གྲོང་ཁྱེར་ཕྱག་དར་དང་བྱི་དོར་བྱེད་དུ་བཅུག་ནས་རྒྱུ་སྐར་དང་། ཚེས་གྲངས་དང་། ཡུད་ཙམ་དག་བསྟུན་ཏེ་གདན་སེང་གེའི་ཁྲི་བཤམས་པ་ལ་གཞོན་ནུ་ཤའཀྱ་ཐུབ་པ་བཞག་ནས་སེང་གེའི་ཁྲི་དང་ཉེ་བར་རྒྱན་སྣ་ཚོགས་ཀྱི་ཕུང་པོ་སྤུངས་ཏེ་། བློན་པོ་རྣམས་དང་། གཞན་ཡང་། སེར་སྐྱའི་གཞིའི་སྐྱེ་བོའི་ཚོགས་གཙོ་བོར་བཀུར་བ་རྣམས་ནང་དུ་ཞུགས་སོ་༎ དེ་ནས་བུད་མེད་ཐམས་ཅད་རང་གི་ཁྱིམ་གྱི་འབྱོར་པ་དང་མཐུན་པའི་ཆ་བྱད་དང་། རྒྱན་དང་། གོས་གྱོན་ནས་ཞུགས་པ་དང་། བྱང་ཆུབ་སེམས་དཔའ་སྦྱིན་པ་ལ་དགའ་བས་རྒྱན་དེ་དག་དེ་རྣམས་ལ་བྱིན་ནོ་༎ ཤའཀྱ་ལག་ན་དབྱུག་པ་ཅན་གྱི་བུ་མོ་གྲགས་འཛིན་མ་ཞེས་བྱ་བ་། གཟུགས་དང་ལ་ཚོ་ལ་བབ་པ་དེ་། མ་སོང་ནས་ཤའཀྱ་ལག་ན་དབྱུག་པ་ཅན་གྱིས་སྨྲས་པ་། བུ་མོ་། བྱང་ཆུབ་སེམས་དཔའ་རྒྱན་སྦྱིན་གྱི་སོང་ཞིག་། དེས་སྨྲས་པ་། ཡབ་། ཅི་། འོ་སྐོལ་ཅག་ལ་རྒྱན་མ་མཆིས་སམ་། བུ་མོ་༎ མེད་པ་ནི་། མ་ཡིན་མོད་ཀྱི་། བྱང་ཆུབ་སེམས་དཔའ་བུད་མེད་གང་བཞེད་པ་༄༤༣༡ཨ་༌༎ དེ་གདམ་པར་མཛད་དོ་༎ ཡབ་། འདམ་ཡང་རུང་། མི་འདམ་ཡང་རུང་། དེ་ཁོ་ན་བདག་གི་སྡུམ་ཐབ་ལགས་སོ་༎ བུ་མོ་། གལ་ཏེ་དེ་ལྟ་ན་ཤིན་ཏུ་འགྲོ་དགོས་པས་སོང་ཞིག་། དེ་ནས་གྲགས་འཛིན་མ་ན་ཚོད་གཞོན་ཞིང་ཆ་ལུགས་བཟང་བ་། སྐྱེ་བོའི་ཚོགས་ཆེན་པོའི་ཡིད་དང་མིག་འཕྲོག་པ་། བུད་མེད་ཐམས་ཅད་ཀྱི་ནང་ན་ལྷའི་བུ་མོ་བཞིན་དུ་གཟི་བརྗིད་དང་ལྡན་པས་ནང་དུ་ཞུགས་ནས་སྤྱོད་ལམ་དུལ་བས་བྱང་ཆུབ་སེམས་དཔའི་སྤྱན་སྔར་འདུག་གོ་། བྱང་ཆུབ་སེམས་དཔས་རྒྱན་ཐམས་ཅད་བྱིན་ནས་སོར་གདུབ་རྒྱ་ཁོ་ན་ལུས་པ་བྱང་ཆུབ་སེམས་དཔས་དེ་ལ་བསྟན་པ་དང་། དེ་ནས་ཐོག་མ་མེད་པའི་དུས་ནས་མཆོག་ཏུ་མཉེས་པ་བྱས་པ་དེས་། སེང་གེའི་ཁྲིའི་སྐས་ལ་འཛེག་ནས་བྱང་ཆུབ་སེམས་དཔའི་ཕྱག་ནས་རང་གིས་ཕྱུང་ངོ་༎ བློན་པོ་རྣམས་དང་། སེར་སྐྱའི་གཞིའི་སྐྱེ་བོའི་ཚོགས་གཙོ་བོར་བཀུར་བ་རྣམས་ཀྱིས་སྨྲས་པ་། ཤེས་ལྡན་དག་། འདི་ནི་། བུད་མེད་ཐམས་ཅད་ལས་ཁྱད་པར་འཕགས་པ་ཡིན་ཏེ་། འདིས་གཞོན་ནུའི་ཐུགས་དང་བསྟུན་པར་ནུས་པས་འདི་བླང་བར་བྱའོ་༎ དེ་ནས་རྒྱལ་པོ་ཟས་གཙང་གིས་གྲགས་འཛིན་མ་བུད་མེད་ཀྱི་འཁོར་ཉི་ཁྲི་དང་གཞོན་ནུ་ཤའཀྱ་ཐུབ་པའི་བཙུན་མོར་བླངས་སོ་༎ ཆོས་ཉིད་ཀྱིས་། གང་གི་ཚེ་སངས་རྒྱས་བཅོམ་ལྡན་འདས་རྣམས་འཇིག་རྟེན་དུ་བྱུང་བ་དེའི་ཚེ་ཤིང་དགེ་བའི་སྙིང་པོ་ཞེས་བྱ་བ་སྐྱེ་བར་འགྱུར་ཏེ་། དེ་ཉི་མ་གཅིག་ཅིང་ཁྲུ་བརྒྱར་སྐྱེ་བར་འགྱུར་ལ་། ཇི་ཙམ་ཉི་མ་མ་༄༤༣༡བ་ཤར་བ་དེ་སྲིད་དུ་ནི་། སེན་མོས་ཀྱང་གཅད་དུ་རུང་ལ་། ཉི་མ་ཤར་ནས་ནི་། མཚོན་གྱིས་ཀྱང་མི་ཆོད་ཅིང་། མེས་ཀྱང་མི་ཚིག་པ་ཞིག་སེར་སྐྱའི་གཞི་དང་ལྷས་བསྟན་གྱི་བར་ན་འབབ་ཆུ་རོ་ཧི་ཀ་ཞེས་བྱ་བའི་འགྲམ་ན་སྐྱེས་ཏེ་། དུས་དུས་སུ་ཆུ་བྲུག་པས་དེའི་རྩ་བ་བྲུས་ནས་རླུང་གི་ཤུགས་ཀྱིས་འགྱེལ་ཏེ་གགས་བཞིན་དུ་ཆུ་བཅད་དེ་འདུག་གོ་། དེ་ནས་ཆུས་རྒྱལ་པོ་ལེགས་པར་རབ་སད་ཀྱི་ཡུལ་ནི་། ཆུ་མེད་བས་མ་རུང་ལ་། ཟས་གཙང་གི་ཡང་ཆུས་མ་རུང་སྟེ་། རྒྱལ་པོ་ལེགས་པར་རབ་སད་ཀྱིས་རྒྱལ་པོ་ཟས་གཙང་ལ་སྤྲིང་པ་། ཤིང་དགེ་བའི་སྙིང་པོ་འགྱེལ་ནས་འབབ་ཆུ་རོ་ཧི་ཀའི་གགས་སུ་གྱུར་ཏེ་མཆིས་ན་། གཞོན་ནུ་མཐུ་དང་ལྡན་ཞེས་ཐོས་ཀྱི་། ད་གཏང་བའི་རིགས་སོ་༎ རྒྱལ་པོ་ཟས་གཙང་གིས་སྨྲས་པ་། ཁོ་བོ་གཞོན་ནུ་ལ་བཀའ་མི་སྩོལ་ལོ་༎ འདུན་པས་སྨྲས་པ་། ལྷ་། བདག་ལ་གནང་བ་འབའ་ཞིག་སྩོལ་ཅིག་དང་། ཅི་ནས་ཀྱང་གཞོན་ནུ་ལ་ཡང་བཀའ་མ་སྩལ་བཞིན་དུ་རང་ཉིད་གཤེགས་པར་འགྱུར་བ་དེ་ལྟར་བགྱིའོ་༎ རྒྱལ་པོ་ཟས་གཙང་གིས་ཁས་བླངས་སོ་༎ འདུན་པས་འབབ་ཆུ་རོ་ཧི་ཀའི་འགྲམ་དུ་གཞོན་ནུ་རྣམས་ཀྱི་སྐྱེད་མོས་ཚལ་རེ་རེ་བཙུགས་ནས་སྨྲས་པ་། གཞོན་ནུ་དག་། སྐྱེད་མོས་ཚལ་དུ་འདོང་། དེ་རྣམས་སོ་སོའི་ཤིང་རྟར་ཞུགས་ནས་སྐྱེད་མོས་ཚལ་དུ་དོང་བ་ལས་། ལྷས་བྱིན་གྱི་སྐྱེད་མོས་ཚལ་གྱི་སྟེང་ནས་ངང་པ་ཞིག་འཕུར་བ་དེ་། ལྷས་བྱིན་གྱིས་མདས་བསྣུན་ནས་བྱང་ཆུབ་སེམས་དཔའི་སྐྱེད་མོས་ཚལ་དུ་ལྟུང་བ་དང་། བྱང་ཆུབ་སེམས་དཔས་བཟུང་ནས་༄༤༣༢ཨ་༌༎ མདའ་ཕྱུང་སྟེ་སྨན་གྱིས་གླན་ནས་སོས་སོ་༎ ལྷས་བྱིན་གྱིས་བྱང་ཆུབ་སེམས་དཔའ་ལ་སྤྲིང་པ་། ངང་པའོ་ནི་། སྔར་ངས་བཟུང་བ་ཡིན་གྱི་། སྐུར་ཅིག་། བྱང་ཆུབ་སེམས་དཔས་སླར་སྤྲིང་པ་། ངས་གང་གི་ཚེ་ཁོ་ན་སེམས་ཅན་ཐམས་ཅད་ལ་ཕན་པའི་ལྷག་པའི་བསམ་པས་བྱང་ཆུབ་ཏུ་སེམས་བསྐྱེད་པ་དེ་ཁོ་ནའི་ཚེ་ངས་སེམས་ཅན་ཐམས་ཅད་བཟུང་བ་ཡིན་ནོ་༎ དེར་བྱང་ཆུབ་སེམས་དཔའ་དང་ལྷས་བྱིན་ལྷན་ཅིག་སྲིད་པ་ཐ་མ་ལ་ཐོག་མར་ཤ་འཁོན་དེ་བྱུང་སྟེ་། སྲིད་པ་གཞན་རྣམས་སུ་ནི་། ཕལ་མོ་ཆེ་ཞིག་ཀྱང་བྱུང་ངོ་༎ ལེགས་པར་རབ་སད་ཀྱིས་གཞོན་ནུ་རྣམས་ཤིང་དགེ་བའི་སྙིང་པོ་དབྱུང་བའི་ཕྱིར་ལྷགས་སོ་༎ ཞེས་ཐོས་ནས་། དེས་སྐྱེ་བོའི་ཚོགས་ཆེན་པོ་མངགས་ཏེ་། དེ་ན་སྐྱེ་བོའི་ཚོགས་ཆེན་པོའི་སྒྲ་ཆེན་པོ་དང་། སྒྲ་མཐོན་པོ་གྲགས་ནས་བྱང་ཆུབ་སེམས་དཔས་སྨྲས་པ་། ཤེས་ལྡན་དག་། སྐྱེ་བོའི་ཚོགས་ཆེན་པོའི་སྒྲ་ཆེན་པོ་སྒྲ་མཐོན་པོ་གྲགས་པ་འདི་ཅི་ཞིག་། འདུན་པས་ཇི་ལྟར་གྱུར་པ་གསོལ་པ་དང་། བྱང་ཆུབ་སེམས་དཔས་གསུངས་པ་། གལ་ཏེ་དེ་ལྟ་ན་། འབྱིན་དུ་འདོང་ངོ་༎ ཞེས་བྱང་ཆུབ་སེམས་དཔའ་གཞོན་ནུ་རྣམས་དང་ལྷན་ཅིག་དོང་བ་དང་། ཇི་ཙམ་ན་ཁུང་ནས་སྤྲུལ་གདུག་པ་ཞིག་བྱང་ཆུབ་སེམས་དཔའི་མདུན་དུ་བྱུང་བ་དང་། འཆར་ཀས་བྱང་ཆུབ་སེམས་དཔའ་ཐལ་བར་བརླགས་སུ་འགྱུར་དུ་འོང་ཞེས་མཚོན་རྣོན་པོས་རྐེད་དུ་བཅད་པ་ལས་། དེའི་དབུགས་ཀྱིས་འཆར་ཀ་ལ་ཕོག་པས་འཆར་ཀ་ནག་༄༤༣༢བ་བོར་གྱུར་ནས་། དེའི་མིང་འཆར་ཀ་ནག་པོ་། འཆར་ཀ་ནག་པོ་། ཞེས་བྱ་བར་གྱུར་ཏོ་༎ དེ་ནས་གཞོན་ནུ་རྣམས་ཀྱིས་ཤིང་དགེ་བའི་སྙིང་པོ་འབྱིན་པ་ལ་ཞུགས་པ་ན་། ལྷས་བྱིན་གྱིས་འབད་པ་དང་ཅུང་ཟད་ཅིག་ག-ཡོས་སོ་༎ དགའ་བོས་ནི་། ཅུང་ཟད་ཅིག་བཏེག་གོ་། བྱང་ཆུབ་སེམས་དཔས་ནི་། ཐམས་ཅད་ཀྱི་ཐམས་ཅད་དུ་སྟེང་གི་ནམ་མཁའ་ལ་འཕངས་ཏེ་དུམ་བུ་གཉིས་སུ་ཆག་ནས་འབབ་ཆུ་རོ་ཧི་ཀའི་ཚུ་རོལ་གྱི་འགྲམ་དུ་དུམ་བུ་གཅིག་། ཕ་རོལ་གྱི་འགྲམ་དུ་དུམ་བུ་གཅིག་ལྟུང་བར་གྱུར་ཏོ་༎ བྱང་ཆུབ་སེམས་དཔས་སྐྱེ་བོའི་ཚོགས་ལ་གསུངས་པ་། ཤེས་ལྡན་དག་། ཤིང་དགེ་བའི་སྙིང་པོ་འདི་ནི་། བསིལ་བའི་རང་བཞིན་ཡིན་པས་མཁྲིས་པའི་ནད་དང་། ཤུ་བ་དང་། ཕོལ་མིག་བྱུང་བ་ལ་བྱུགས་ན་། ཞི་བར་འགྱུར་གྱི་། དུམ་བུ་དུམ་བུར་བྱོས་ལ་ཁྱེར་ཅིག་། གཞོན་ནུ་རྣམས་རང་རང་གི་ཤིང་རྟར་ཞུགས་ཏེ་སྐྱེད་མོས་ཚལ་གྱི་ས་ནས་སེར་སྐྱའི་གཞིར་དོང་ནས་གྲོང་ཁྱེར་དུ་ཞུགས་པ་ན་། བྱང་ཆུབ་སེམས་དཔའ་ཤིང་རྟར་ཞུགས་པ་ལ་མཚན་མཁན་རྣམས་ཀྱིས་། གལ་ཏེ་འདི་ལོ་བདུན་དུ་རབ་ཏུ་མ་བྱུང་བར་གྱུར་ན་། འཁོར་ལོས་བསྒྱུར་བའི་རྒྱལ་པོར་འགྱུར་རོ་༎ ཞེས་ལུང་བསྟན་ཏོ་༎ ཤའཀྱ་དྲིལ་བུ་སྒྲའི་བུ་མོ་ས་འཚོ་མ་ཞེས་བྱ་བ་། སྟེང་གི་ཁང་བཟང་གི་གཞི་ལ་འདུག་པ་བྱང་ཆུབ་སེམས་དཔས་གཟིགས་སོ་༎ གཟིགས་མ་ཐག་ཏུ་ཞབས་ཀྱི་མཐེ་བོས་ཤིང་རྟ་མནན་ནས་མི་ག-ཡོ་བར་གྱུར་པ་དང་། བྱང་ཆུབ་སེམས་དཔས་ས་འཚོ་མ་ལ་བརྟག་པར་བརྩམས་སོ་༎ ༄༤༣༣ཨ་༌༎ ས་འཚོ་མས་ཀྱང་བྱང་ཆུབ་སེམས་དཔའ་ལའོ་༎ བྱང་ཆུབ་སེམས་དཔའ་ས་འཚོ་མ་ལ་རྟོག་པ་ན་ཕྱག་ན་ལྕགས་ཀྱི་མདའ་བསྣམས་པ་དེ་ཕྱིར་བརླགས་སོ་༎ ས་འཚོ་མ་ཡང་བྱང་ཆུབ་སེམས་དཔའ་ལ་རྟོག་པ་ན་། རྐང་པའི་མཐེ་བོས་ཁང་བཟང་གི་གཞི་བརྟོལ་ཏོ་༎ སྐྱེ་བོའི་ཚོགས་ཆེན་པོས་བྱང་ཆུབ་སེམས་དཔའ་དང་ས་འཚོ་མ་ཕན་ཚུན་དུ་རྟོག་པར་བྱེད་ཅིང་ལྷག་པའི་བསམ་པ་སྐྱེས་པར་གྱུར་པ་མཐོང་ངོ་༎ མཐོང་ནས་ཀྱང་སྨྲས་པ་། བུད་མེད་འདི་འདྲ་བ་འདིས་ནི་། བྱང་ཆུབ་སེམས་དཔའི་ཐུགས་དང་བསྟུན་པར་ནུས་སོ་༎ གཏམ་དེ་རྒྱལ་པོ་ཟས་གཙང་གིས་ཐོས་ནས་དེ་འཁོར་ཉི་ཁྲི་དང་བྱང་ཆུབ་སེམས་དཔའི་བཙུན་མོར་བླངས་སོ་༎ ཆོས་ཉིད་ཀྱིས་གང་གི་ཚེ་བྱང་ཆུབ་སེམས་དཔའ་སྐྱེད་མོས་ཚལ་གྱི་གཞིར་གཤེགས་པར་བཞེད་པར་གྱུར་པ་དེའི་ཚེ་ཁ་ལོ་སྒྱུར་བ་བླངས་སོ་༎ ལ་། ཀྱེ་ཁ་ལོ་སྒྱུར་བ་། རེ་ཞིག་བཞོན་པ་བཟང་པོ་མྱུར་དུ་ཤོམས་ཤིག་དང་། དེར་ང་ཞུགས་ནས་སྐྱེད་མོས་ཚལ་གྱི་གཞིར་འགྲོའོ་༎ ཞེས་གསུང་བར་འགྱུར་བས་། དེ་ནས་བྱང་ཆུབ་སེམས་དཔས་ཁ་ལོ་སྒྱུར་བ་ལ་བསྒོ་བ་། ཀྱེ་ཁ་ལོ་སྒྱུར་བ་། རེ་ཞིག་བཞོན་པ་བཟང་པོ་མྱུར་དུ་ཤོམས་ཤིག་དང་། དེར་ང་ཞུགས་ནས་སྐྱེད་མོས་ཚལ་གྱི་གཞིར་འགྲོའོ་༎ ལྷ་། བཀའ་བཞིན་འཚལ་ཞེས་ཁ་ལོ་སྒྱུར་བས་བྱང་ཆུབ་སེམས་དཔའ་ཤའཀྱ་ཐུབ་པའི་ལྟར་མཉན་ནས་། བཞོན་པ་བཟང་པོ་མྱུར་དུ་བཤམས་ཏེ་བྱང་ཆུབ་སེམས་དཔའ་ཤའཀྱ་ཐུབ་པ་གང་ན་བ་དེར་སོང་༄༤༣༣བ་ནས་ཕྱིན་པ་དང་། བྱང་ཆུབ་སེམས་དཔའ་ཤའཀྱ་ཐུབ་པ་ལ་འདི་སྐད་ཅེས་སྨྲས་སོ་༎ ལྷ་། བཅིབས་པ་བཟང་པོ་བཤམས་ལགས་ཀྱི་། ལྷ་། དེ་དེའི་དུས་ལ་བབ་པར་དགོངས་སུ་གསོལ་། དེ་ནས་བྱང་ཆུབ་སེམས་དཔའ་ཤའཀྱ་ཐུབ་པ་བཞོན་པ་བཟང་པོར་ཞུགས་ནས་སྐྱེད་མོས་ཚལ་གྱི་གཞིར་བྱུང་བ་དང་། བྱང་ཆུབ་སེམས་དཔའ་ཤའཀྱ་ཐུབ་པས་མི་རྒས་། འཁོགས་། གཏུགས་པ་། སྒུར་པོ་༎ ཕྱམ་སྒུར་པོ་ལྟར་ཀྱར་ཀྱོར་ཅན་། མདུན་ནས་འཁར་བ་ལ་བརྟེན་ཅིང་ལུས་འདར་ཞིང་འགྲོ་བ་། དེའི་སྐྲ་སེ་བ་། ཇི་ལྟར་ཡང་མི་གཞན་དག་དང་མི་འདྲ་བ་ཞིག་གཟིགས་སོ་༎ གཟིགས་ནས་ཀྱང་ཁ་ལོ་སྒྱུར་བ་ལ་གསུངས་པ་། ཁ་ལོ་སྒྱུར་བ་། མི་རྒས་། འཁོགས་། གཏུགས་པ་།
 disciplinary presciptions nefarious doings of the monks aśvaka and punarvasuka	སྒུར་པོ་། ཕྱམ་སྒུར་པོ་ལྟར་ཀྱར་ཀྱོར་ཅན་། མདུན་ནས་འཁར་བ་ལ་བརྟེན་ཅིང་ལུས་འདར་ཞིང་འགྲོ་ལ་། དེའི་སྐྲ་སེ་བ་། ཇི་ལྟར་ཡང་མི་གཞན་དང་མི་འདྲ་བ་འདི་ཅི་ཡིན་། ལྷ་། མི་འདི་ནི་། རྒས་པ་ཞེས་བགྱིའོ་༎ ཁ་ལོ་སྒྱུར་བ་། རྒས་པ་ཞེས་བྱ་བ་འདི་ཅི་ཡིན་། ལྷ་། མི་འདི་རིང་པོ་མི་ཐོགས་པ་ཁོ་ནར་འགུམ་པར་འགྱུར་བས་དེ་ནི་རྒས་པ་ཞེས་བགྱིའོ་༎ ཁ་ལོ་སྒྱུར་བ་། ང་ཡང་རྒ་བའི་ཆོས་དང་། རྒ་བའི་ཆོས་ཉིད་ལས་མ་འདས་སམ་། ལྷ་ཡང་རྒ་བའི་ཆོས་དང་། རྒ་བའི་ཆོས་ཉིད་ལས་མ་འདས་སོ་༎ ཁ་ལོ་སྒྱུར་བ་། དེའི་ཕྱིར་ཤིང་རྟ་ཕྱིར་སྒྱུར་ཅིག་། ཕོ་བྲང་ཉིད་དུ་འདོང་ངོ་། འདི་ལྟར་། ང་ཕོ་བྲང་དུ་ཕྱིན་ནས་ང་རྒ་བ་ལས་མ་འདས་ཞེས་གྲགས་པའི་དོན་དེ་ཉིད་བསམ་པར་བྱའོ་༎ ཁ་ལོ་སྒྱུར་བས་ཤིང་རྟ་ཕྱིར་བསྒྱུར་ནས་ཕོ་བྲང་ཉིད་དུ་ཆས་ཏེ་། དེར་བྱང་ཆུབ་སེམས་དཔའ་ཤའཀྱ་ཐུབ་༄༤༣༤ཨ་༌༎ པ་ཕོ་བྲང་གི་ནང་དུ་བྱོན་ནས་ང་ཡང་རྒ་བ་ལས་མ་འདས་པ་ལྟ་ཞིག་ཅེས་མི་དགྱེས་ཤིང་ཐུགས་ངན་དགོངས་སོ་༎ འདིར་སྨྲས་པ་། དར་ཡལ་རྒས་ཤིང་སྒུར་ལ་མགོ་སྐྱ་བ་༎ ལག་ན་འཁར་བ་ཐོགས་པའི་མི་གཟིགས་ནས་༎ འདི་བདག་རྒས་ལས་མ་འདས་ཞེས་གྲག་ཅེས་༎ དེ་ནས་མི་དགྱེས་ཐུགས་ངན་དགོངས་པར་མཛད་༎ དེ་ནས་རྒྱལ་པོ་ཟས་གཅང་གིས་ཁ་ལོ་སྒྱུར་བ་ལ་སྨྲས་པ་། ཁ་ལོ་སྒྱུར་བ་། ཅི་། གཞོན་ནུ་ཡིད་དགའ་བ་དང་མགུ་བས་སྐྱེད་མོས་ཚལ་གྱི་གཞིར་བྱུང་ངམ་། སྐྱེད་མོས་ཚལ་ལ་མངོན་པར་དགའམ་། ལྷ་། མ་ལགས་སོ་༎ དེ་ཅིའི་སླད་དུ་ཞེ་ན་། ལྷ་། གཞོན་ནུ་སྐྱེད་མོས་ཚལ་གྱི་གཞིར་གཤེགས་པ་ན་། མི་རྒས་། འཁོགས་། གཏུགས་པ་། སྒུར་པོ་། ཕྱམ་སྒུར་པོ་ལྟར་ཀྱར་ཀྱོར་ཅན་། མདུན་ནས་འཁར་བ་ལ་བརྟེན་ཅིང་ལུས་འདར་ཞིང་མཆི་ལ་། དེའི་སྐྲ་སེ་བ་ཇི་ལྟར་ཡང་མི་གཞན་དག་དང་མི་འདྲ་བ་ཞིག་གཟིགས་སོ་༎ གཟིགས་ནས་ཀྱང་བདག་ལ་འདི་སྐད་ཅེས་བཀའ་སྩལ་ཏོ་༎ ཁ་ལོ་སྒྱུར་བ་། མི་རྒས་། འཁོགས་། གཏུགས་པ་། སྒུར་པོ་། ཕྱམ་སྒུར་པོ་ལྟར་ཀྱར་ཀྱོར་ཅན་། མདུན་ནས་འཁར་བ་ལ་བརྟེན་ཅིང་ལུས་འདར་ཞིང་འགྲོ་ལ་། དེའི་སྐྲ་སེ་བ་། ཇི་ལྟར་ཡང་མི་གཞན་དག་དང་མི་འདྲ་བ་འདི་ཅི་ཡིན་། དེ་ལ་བདག་གིས་འདི་སྐད་ཅེས་གསོལ་ཏོ་༎ ལྷ་། འདི་ནི་། རྒས་པ་ཞེས་བགྱིའོ་༎ དེ་འདི་སྐད་ཅེས་གསུངས་སོ་༎ ཁ་ལོ་སྒྱུར་བ་། རྒས་པ་ཞེས་བྱ་བ་འདི་ཅི་ཡིན་། དེ་ལ་བདག་གིས་འདི་སྐད་ཅེས་གསོལ་ཏོ་༎ ལྷ་། མི་༄༤༣༤བ་འདི་རིང་པོ་མི་ཐོགས་པ་ཁོ་ནར་འགུམ་པར་འགྱུར་བས་། ལྷ་། དེ་ནི་། རྒས་པ་ཞེས་བགྱིའོ་༎ དེ་འདི་སྐད་ཅེས་གསུངས་ཏེ་། ཁ་ལོ་སྒྱུར་བ་། ང་ཡང་རྒ་བའི་ཆོས་ཉིད་ལས་མ་འདས་སམ་། དེ་ལ་བདག་གིས་འདི་སྐད་ཅེས་གསོལ་ཏོ་༎ ལྷ་ཡང་རྒ་བའི་ཆོས་དང་། རྒ་བའི་ཆོས་ཉིད་ལས་མ་འདས་སོ་༎ དེ་སྐད་ཅེས་གསུངས་ཏེ་། ཁ་ལོ་སྒྱུར་བ་། དེའི་ཕྱིར་ཤིང་རྟ་ཕྱིར་སྒྱུར་ཅིག་། ཕོ་བྲང་ཉིད་དུ་འདོང་ངོ་༎ འདི་ལྟ་ཕོ་བྲང་དུ་ཕྱིན་ནས་ང་རྒ་བ་ལས་མ་འདས་ཞེས་གྲགས་པའི་དོན་དེ་ཉིད་བསམ་པར་བྱའོ་༎ ལྷ་། གཞོན་ནུ་དེ་ཕོ་བྲང་གི་ནང་དུ་གཤེགས་ཏེ་། དེ་ནས་ང་ཡང་རྒ་བ་ལས་མ་འདས་པ་ལྷ་ཞིག་ཅེས་མི་དགྱེས་ཤིང་ཐུགས་ངན་དགོངས་སོ་༎ དེ་ནས་རྒྱལ་པོ་ཟས་གཙང་འདི་སྙམ་དུ་སེམས་ཏེ་། མཚན་མཁན་དང་ལྟས་མཁན་གྱི་བྲམ་ཟེ་དེ་རྣམས་ཀྱི་ཚིག་ཡང་དག་པར་བདེན་པར་མི་འགྱུར་གྲང་། གཞོན་ནུ་སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་བར་འགྱུར་དུ་འོང་གི་། མ་ལ་བདག་གིས་གཞོན་ནུ་ལ་འདོད་པའི་ཡོན་ཏན་ལྔ་ལས་ཕལ་མོ་ཆེ་ཞིག་བྱིན་ལ་ཅི་ནས་ཀྱང་འདི་ལ་དགའ་ཞིང་རབ་ཏུ་འབྱུང་བར་མི་འགྱུར་བར་བྱའོ་༎ སྙམ་མོ་༎ དེ་ནས་རྒྱལ་པོ་ཟས་གཙང་གིས་བྱང་ཆུབ་སེམས་དཔའ་ཤའཀྱ་ཐུབ་པ་ལ་འདོད་པའི་ཡོན་ཏན་ལྔ་ལས་ཕལ་མོ་ཆེ་ཞིག་བྱིན་ཏེ་། ཅི་ནས་ཀྱང་འདི་ལ་དགའ་ཞིང་རབ་ཏུ་འབྱུང་བར་མི་འགྱུར་བར་བྱས་སོ་༎ འདིར་སྨྲས་པ་། ཤའཀྱ་ཐུབ་པའི་ཡབ་སྟེ་ཟས་གཙང་དེས་༎ ཁ་ལོ་སྒྱུར་ལས་ཚིག་དེ་ཐོས་ནས་ནི་༎ དེ་ཚེ་དགའ་ནས་བདག་འདོར་མི་གཞུག་༄༤༣༥ཨ་༌༎ ཕྱིར་༎ འདོད་པའི་ཡོན་ཏན་ལྔ་ལས་ཡང་བྱིན་ནོ་༎ ཆོས་ཉིད་ཀྱིས་། བྱང་ཆུབ་སེམས་དཔའ་སྐྱེད་མོས་ཚལ་གྱི་གཞིར་གཤེགས་པར་བཞེད་པར་གྱུར་པ་དེའི་ཚེ་ཁ་ལོ་སྒྱུར་བ་ལ་། ཀྱེ་ཁ་ལོ་སྒྱུར་བ་། རེ་ཞིག་བཞོན་པ་བཟང་པོ་མྱུར་དུ་ཤོམས་ཤིག་དང་། དེ་ལ་ང་ཞོན་ནས་སྐྱེད་མོས་ཚལ་གྱི་གཞིར་འགྲོའོ་༎ ཞེས་གསུང་བར་འགྱུར་བས་། དེ་ནས་བྱང་ཆུབ་སེམས་དཔས་ཁ་ལོ་སྒྱུར་པ་ལ་གསུངས་པ་། ཀྱེ་ཁ་ལོ་སྒྱུར་བ་། རེ་ཞིག་བཞོན་པ་བཟང་པོ་མྱུར་དུ་ཤོམས་ཤིག་། དེ་ལ་ང་ཞོན་ནས་སྐྱེད་མོས་ཚལ་གྱི་གཞིར་གཤེགས་སོ་༎ ལྷ་། བཀའ་བཞིན་འཚལ་ཞེས་ཁ་ལོ་སྒྱུར་བས་། བྱང་ཆུབ་སེམས་དཔའ་ཤའཀྱ་ཐུབ་པའི་ལྟར་མཉན་ནས་བཞོན་པ་བཟང་པོ་བཤམས་ཏ་བྱང་ཆུབ་སེམས་དཔའ་ཤའཀྱ་ཐུབ་པ་གང་ན་བ་དེར་སོང་ནས་ཕྱིན་པ་དང་། བྱང་ཆུབ་སེམས་དཔའ་ཤའཀྱ་ཐུབ་པ་ལ་འདི་སྐད་ཅེས་གསོལ་ཏོ་༎ ལྷ་། བཅིབས་པ་བཟང་པོ་བཤམས་ལགས་ན་། ལྷ་ད་དེའི་དུས་ལ་བབ་པར་དགོངས་སུ་གསོལ་། དེ་ནས་བྱང་ཆུབ་སེམས་དཔའ་ཤའཀྱ་ཐུབ་པ་བཞོན་པ་བཟང་པོར་ཞུགས་ནས་སྐྱེད་མོས་ཚལ་གྱི་གཞིར་བྱུང་བ་དང་། བྱང་ཆུབ་སེམས་དཔའ་ཤའཀྱ་ཐུབ་པས་མི་སྐྱ་བོ་། རྦབ་རྦབ་པོ་། རིད་པ་། ཉམ་ཆུང་བ་། དབང་པོ་ཉམས་པ་། སྐྱེ་བོ་མང་པོའི་མིག་གིས་བལྟ་མི་ཕོད་པ་ཞིག་གཟིགས་སོ་༎
