 आत्मभावपरिशुद्धिः परिच्छेदश् चतुर्दशः ॥	བསླབ་པ་ཀུན་ལས་བཏུས་པ་ལས་ལུས་བསྲུང་བའི་ལེའུ་སྟེ་དྲུག་པའོ་། ༎ ། དེ་ལྟར་རེ་ཞིག་ལུས་བསྲུང་བར་རིག་པར་བྱའོ་༎ ལོངས་སྤྱོད་བསྲུང་བ་བརྗོད་པར་བྱའོ་༎ ཞེས་བྱ་བ་སྟེ་། ལེགས་སྤྱད་དག་ལ་བརྩམ་པར་བྱ་༎ ཐམས་ཅད་ལ་ཡང་ཚོད་རིག་བྱ་༎ དེ་ལྟར་བསླབ་པའི་གཞི་འདི་ལས་༎ དེ་ཡི་ལོངས་སྤྱོད་བསྲུང་མི་དཀའ་༎ དྲག་ཤུལ་ཅན་གྱིས་ཞུས་པ་ལས་ཀྱང་། ཤིན་ཏུ་བརྟགས་ཏེ་ལས་བྱེད་པ་དང་ལེགས་པར་བྱ་བའི་ལས་བྱེད་པ་ཞེས་བསླབ་པའི་གཞི་གསུངས་པས་ལོངས་སྤྱོད་རྣམས་བཞག་ཉེས་པ་དང་མ་བརྟགས་པ་དང་ག-ཡེལ་བ་བཀག་པ་གྲུབ་པ་ཡིན་ནོ་༎ ཞི་གནས་ཀྱི་སྐབས་ནས་ཀྱང་ཚོད་ཤེས་པ་དང་རིགས་པ་ཤེས་པར་གསུངས་ཏེ་། དེས་ན་གང་འདི་ལོངས་སྤྱོད་ཆུང་ངུ་དང་ངན་པས་ཀྱང་དགོས་པ་འགྲུབ་པ་ལྟ་ན་བདག་གམ་གཞན་དག་གིས་ཀྱང་རུང་སྟེ་། ལོངས་སྤྱོད་མང་པོ་དང་བཟང་པོ་ཆུད་གསོན་པ་ལ་ཡལ་བར་མི་དོར་བ་དེ་གྲུབ་པ་ཡིན་ནོ་༎ དེ་བས་ན་དྲག་ཤུལ་ཅན་གྱིས་ཞུས་པའི་མདོ་ལས་ཀྱང་། བུ་དང་ཆུང་མ་དང་བྲན་ཕོ་དང་བྲན་མོ་དང་ལས་བྱེད་པ་དང་ཞོ་ཤས་འཚོ་བ་རྣམས་ཡང་དག་པར་ཡོངས་སུ་སྤྱད་པ་ཞེས་གསུངས་ཏེ་། ཅི་ནས་ཀྱང་བདག་དང་གཞན་གྱི་བྱང་ཆུབ་ཀྱི་ཕྱོགས་དང་ཐོས་པ་ལ་སོགས་པའི་བར་ཆད་དུ་འགྱུར་བའི་གཏོང་བའམ་མི་གཏོང་བ་གཉི་ག་། མི་བྱའོ་༎ སེམས་ཅན་གྱི་དོན་ལ་ནུས་པ་ཆེ་བའམ་ནུས་པ་མཚུངས་པའི་བྱང་ཆུབ་སེམས་། མི་བྱའོ་༎ དཔའི་ལྷག་པའམ་། མཚུངས་པའི་དགེ་བའི་བར་ཆད་བྱེད་པའི་གཏོང་བ་དང་། མི་གཏོང་བ་མི་བྱ་བར་གྲུབ་པ་ཡིན་ནོ་༎ འདི་ལ་དགོངས་ནས་། བྱང་ཆུབ་སེམས་དཔའི་སོ་སོར་ཐར་པ་ལས་ཀྱང་བསྟན་ཏེ་། ཤའ་རིའི་བུ་བྱང་ཆུབ་སེམས་དཔའི་ཁྱིམ་གྱི་གནས་ནས་མངོན་པར་བྱུང་བ་བྱང་ཆུབ་ཀྱི་ཡན་ལག་ལ་མངོན་པར་བརྩོན་པ་གང་ཡིན་པ་དེས་ཇི་ལྟར་སྦྱིན་པ་སྦྱིན་པར་བྱ་། སྦྱིན་པ་ཇི་ཙམ་ཞིག་སྦྱིན་པར་བྱ་། སྦྱིན་པའི་རང་བཞིན་ཅི་འདྲ་བ་ཞིག་སྦྱིན་པར་བྱ་། དེ་བཞིན་དུ་སྦྱར་ཏེ་། ཆོས་སྦྱིན་པ་དང་ཆོས་ཀྱི་སྦྱིན་བདག་ཏུ་བྱའོ་༎ ཤའ་རིའི་བུ་བྱང་ཆུབ་སེམས་དཔའ་ཁྱིམ་པ་གང་གིས་སངས་རྒྱས་ཀྱི་ཞིང་གང་གའའི་ཀླུང་གི་བྱེ་མ་སྙེད་དག་རིན་པོ་ཆེ་སྣ་བདུན་གྱིས་རབ་ཏུ་བཀང་སྟེ་། དེ་བཞིན་༄༨༡བ་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ལ་དབུལ་བ་ཕུལ་བ་བས་། ཤའ་རིའི་བུ་རབ་ཏུ་བྱུང་བར་གྱུར་པའི་བྱང་ཆུབ་སེམས་དཔའ་གང་ཞིག་ཚིག་བཞི་པའི་ཚིགས་སུ་བཅད་པ་གཅིག་བསྟན་ན་འདི་ནི་དེ་བས་ཆེས་བསོད་ནམས་མང་དུ་བསྐྱེད་དེ་། ཤའ་རིའི་བུ་དེ་བཞིན་གཤེགས་པས་ནི་རབ་ཏུ་བྱུང་བས་ཟང་ཟིང་གི་སྦྱིན་པ་བྱིན་པར་མ་གནང་ངོ་༎ དེ་བཞིན་དུ་སྦྱར་ཏེ་། ཤའ་རིའི་བུ་། གང་གིས་ལྷུང་བཟེད་དུ་འོངས་པ་ལྷུང་བཟེད་དུ་ཆུད་པའི་རྙེད་པ་ཆོས་དང་མཐུན་པ་ཆོས་ཀྱིས་རྙེད་པར་གྱུར་ན་། དེས་ཚངས་པ་མཚུངས་པར་སྤྱད་པ་རྣམས་དང་ཐུན་མོང་དུ་བཟའ་བར་བྱའོ་༎ གལ་ཏེ་ལ་ལ་ཞིག་འོངས་ནས་ལྷུང་བཟེད་དང་ཆོས་གོས་སློང་ལ་གལ་ཏེ་སངས་རྒྱས་ཀྱིས་གནང་བའི་ཆོས་གོས་གསུམ་ལས་ལྷག་པར་གྱུར་ན་ཇི་ལྟར་བཏང་བ་བཞིན་དུ་སྦྱིན་པར་བྱའོ་༎ གལ་ཏེ་དེ་ལ་ཆོས་གོས་ཉུང་བར་གྱུར་ན་གང་ལ་བརྟེན་ཏེ་། ཚངས་པར་སྤྱོད་པ་ལ་གནས་པ་དེ་ནི་ཡོངས་སུ་གཏོང་བར་མི་བྱའོ་༎ དེ་ཅིའི་ཕྱིར་ཞེ་ན་། དེ་བཞིན་གཤེགས་པས་ཆོས་གོས་གསུམ་གཏང་བར་མི་བྱའོ་ཞེས་གསུངས་པའི་ཕྱིར་རོ་༎ ཤའ་རིའི་བུ་གལ་ཏེ་བྱང་ཆུབ་སེམས་དཔས་ཆོས་གོས་གསུམ་ཡོངས་སུ་གཏང་སྟེ་། སློང་བ་པོ་གཙོ་བོར་བྱེད་པར་གྱུར་ན་དེས་འདོད་པ་ཆུང་བ་བསྟན་པ་མ་ཡིན་ནོ་༎ ཤའ་རིའི་བུ་བྱང་ཆུབ་སེམས་དཔས་གང་ཁྱིམ་གྱི་གནས་ནས་མངོན་པར་བྱུང་བ་དེས་ཆོས་ལ་བརྟེན་པར་བྱ་སྟེ་། དེས་དེ་ལ་མངོན་པར་བརྩོན་པར་བྱའོ་ཞེས་གསུངས་སོ་༎ གཞན་དུ་ན་སེམས་ཅན་གཅིག་བསྡུ་བའི་ཕྱིར་སེམས་ཅན་གྱི་ཚོགས་ཆེན་པོ་དང་། སེམས་ཅན་དེས་ཀྱང་བྱང་ཆུབ་སེམས་དཔའི་བསམ་པ་ཡོངས་སུ་སྦྱར་བར་བྱ་བའི་བར་ཆད་བྱས་པས་། དོན་ཆེན་པོ་དམས་པར་བྱས་པར་འགྱུར་རོ་༎ དེ་བས་ན་དགེ་བའི་ཕྱོགས་རྒྱ་ཆེན་པོ་རྣམ་པར་སྤངས་པས་མ་བསྲུངས་པ་ཞེས་བྱའོ་༎ དེ་ལྟར་རེ་ཞིག་གཏོང་བ་བཀག་གོ་༎ མི་གཏོང་བ་དགག་པ་ནི་། འཕགས་པ་བློ་གྲོས་རྒྱ་མཚོས་ཞུས་པའི་མདོ་ལས་ཀྱང་། ཐེག་པ་ཆེན་པོའི་བར་དུ་གཅོད་པའི་རྙེད་པ་མང་པོ་ཇི་སྐད་གསུངས་པ་ལྟ་བུའོ་༎ བདག་གི་ཆོ་གར་བསྟན་པ་གང་ཡིན་པ་དེ་བྱང་ཆུབ་སེམས་དཔའ་གཞན་ལ་ཡང་བསྒྲུབ་པར་བྱའོ་ཞེས་བྱ་བར་ཅི་མངོན་ཞེ་ན་། འཕགས་པ་དྲག་ཤུལ་ཅན་གྱིས་ཞུས་པའི་མདོ་༄༨༢ཨ་༌་༎ ལས་བསྟན་པའི་ཕྱིར་ཏེ་། གཞན་གྱི་བྱ་བ་བྱས་ཤིང་རང་གི་བྱ་བ་ཡོངས་སུ་གཏང་བར་བྱའོ་ཞེས་གསུངས་པ་ལྟ་བུའོ་༎ དེ་སྐད་དུ་དྲི་མ་མེད་པར་གྲགས་པས་བསྟན་པའི་མདོ་ལས་ཀྱང་། འཁོར་བའི་འཇིགས་པས་སྐྲག་པས་ཅི་ལ་བརྟེན་པར་བྱ་། སྨྲས་པ་། འཇམ་དཔལ་འཁོར་བའི་འཇིགས་པས་སྐྲག་པའི་བྱང་ཆུབ་སེམས་དཔས་སངས་རྒྱས་ཀྱི་ཆེ་བ་ཉིད་ལ་བརྟེན་པར་བྱའོ་༎ སྨྲས་པ་། སངས་རྒྱས་ཀྱི་ཆེ་བ་ཉིད་ལ་གནས་པར་འདོད་པས་ཇི་ལྟར་གནས་པར་བྱ་། སྨྲས་པ་། སངས་རྒྱས་ཀྱི་ཆེ་བ་ཉིད་ལ་གནས་པར་འདོད་པས་སེམས་ཅན་ཐམས་ཅད་མཉམ་པ་ཉིད་ལ་གནས་པར་བྱའོ་༏་། སྨྲས་པ་། སེམས་ཅན་ཐམས་ཅད་མཉམ་པ་ཉིད་ལ་གནས་པར་འདོད་པས་གང་དུ་གནས་པར་བྱ་༎ སྨྲས་པ་། སེམས་ཅན་ཐམས་ཅད་རབ་ཏུ་ཐར་བར་བྱ་བ་ལ་གནས་པར་བྱའོ་ཞེས་གསུངས་སོ་༎ དེ་སྐད་དུ་ཆོས་ཡང་དག་པར་སྡུད་པ་ལས་། བྱང་ཆུབ་སེམས་དཔའ་དེད་དཔོན་གྱིས་གསོལ་པ་། བཅོམ་ལྡན་འདས་བྱང་ཆུབ་སེམས་དཔའ་ནི་ཐོག་མ་ཁོ་ནར་སེམས་ཅན་ཐམས་ཅད་བྱང་ཆུབ་བར་འཚལ་བར་བགྱི་སྟེ་བདག་ཉིད་ནི་མ་ལགས་སོ་ཞེས་བྱ་བ་ནས་། བཅོམ་ལྡན་འདས་འདི་ནི་ཆོས་ཡང་དག་པར་བརྗོད་པ་ལགས་སོ་ཞེས་བྱ་བའི་བར་དུ་གསུངས་སོ་༎ གཏང་བས་དེའི་རང་གི་དོན་བྱ་བ་མེད་པར་གྲུབ་མོད་ཀྱི་། འོན་ཀྱང་སེམས་ཅན་གྱི་དོན་ཉམས་པས་འཇིགས་པའི་ཕྱིར་སྐལ་བ་མེད་པའི་སེམས་ཅན་ལ་རང་གི་ཁུར་ཁས་འཆི་བར་མི་བྱེད་དོ་༎ གང་དུ་སེམས་ཅན་གྱི་དོན་ཉམས་པར་མ་མཐོང་བ་དེར་རང་གིས་བྱས་སམ་གཞན་གྱིས་འགྲོ་བ་ལ་ཕན་པར་སྤྱད་པར་བྱེ་བྲག་ཅི་ཡོད་ན་། དེ་བྱང་ཆུབ་སེམས་དཔའ་གཞན་གྱི་དགེ་བ་སྒྲུབ་པའི་ཕྱིར་། རང་གི་དགེ་བ་མི་འདོར་། ཅི་སྟེ་བདག་ངན་འགྲོའི་སྡུག་བསྔལ་གྱིས་འཇིགས་ན་ཅིག་ཤོས་ཀྱང་སྡུག་བསྔལ་དེ་ཉིད་ཀྱིས་འཇིགས་སོ་༎ ཇི་སྟེ་དེ་སྡུག་བསྔལ་བས་བདག་ལ་གནོད་པ་མེད་དོ་སྙམ་དུ་ཡལ་བར་འདོར་ན་གོང་དུ་སྨོས་པའི་མདོ་རྣམས་ལས་འབྱུང་བ་བཞིན་དུ་ཉེས་པ་དང་བཅས་པར་འགྱུར་རོ་༎ ཡང་དཀོན་མཆོག་བརྩེགས་པའི་མདོ་ལས་། འོད་སྲུངས་བཞི་པོ་འདི་དག་ནི་བྱང་ཆུབ་སེམས་དཔའ་ལྟར་བཅོས་པའོ་ཞེས་བྱ་བ་ལས་བརྩམས་ཏེ་། བདག་གིས་བདེ་བ་དོན་དུ་གཉེར་བ་ཡིན་ཏེ་སེམས་ཅན་གྱི་སྡུག་བསྔལ་༄༨༢བ་བསལ་བ་དོན་དུ་གཉེར་བ་མ་ཡིན་པའོ་ཞེས་གསུངས་སོ་༎ དེ་ལྟ་བས་ན་དྲག་ཤུལ་ཅན་གྱིས་ཞུས་པའི་ཚུལ་ལྟར་སྔ་མ་ཡིན་བཞིན་དུ་བདག་ལ་སྨད་པར་བྱའོ་༎ བྱང་ཆུབ་སེམས་དཔའི་བསླབ་པ་འདི་ནི་ཆོས་ཡང་དག་པར་སྡུད་པའི་མདོ་ལས་། འཕགས་པ་རྩོམ་པ་མེད་ཀྱིས་ཇི་སྐད་བསྟན་པ་ལྟ་བུ་སྟེ་༏་རིགས་ཀྱི་བུ་སྒྲུབ་པ་ལ་གནས་པར་ཇི་ལྟར་རིག་པར་བྱ་། སྨྲས་པ་། གང་སེམས་ཅན་རྣམས་ལ་ལོག་པར་མི་སྒྲུབ་པའོ་༎ སྨྲས་པ་། སེམས་ཅན་རྣམས་ལ་ལོག་པར་མི་སྒྲུབ་པ་ཇི་ལྟ་བུ་། སྨྲས་པ་། གང་སེམས་ཅན་རྣམས་ལ་བྱམས་པ་ཆེན་པོ་དང་སྙིང་རྗེ་ཆེན་པོ་མི་འདོན་བའོ་༎ རབ་འབྱོར་གྱིས་སྨྲས་པ་། བྱང་ཆུབ་སེམས་དཔའ་རྣམས་ཀྱི་བྱམས་པ་ཆེན་པོ་གང་ཡིན་། སྨྲས་པ་། གང་ལུས་དང་སྲོག་དང་དགེ་བའི་རྩ་བ་ཐམས་ཅད་སེམས་ཅན་ཐམས་ཅད་ལ་སྦྱིན་ཞིང་ལན་དུ་ཕན་འདོགས་པར་རེ་བ་ཡང་མེད་དོ་༎ སྨྲས་པ་། བྱང་ཆུབ་སེམས་དཔའ་རྣམས་ཀྱི་སྙིང་རྗེ་ཆེན་པོ་གང་ཡིན་༏་སྨྲས་པ་། གང་ཐོག་མ་ཁོ་ནར་སེམས་ཅན་ཐམས་ཅད་བྱང་ཆུབ་པར་འདོད་ཀྱི་བདག་ནི་མ་ཡིན་པའོ་ཞེས་བྱའོ་༎ ཡང་དེ་ཉིད་ལས་། སྙིང་རྗེ་ཆེན་པོ་ནི་བྱང་ཆུབ་སེམས་དཔའི་བསླབ་པ་ཐམས་ཅད་ཀྱི་རྩ་བའོ་ཞེས་གསུངས་སོ་༎ བྱང་ཆུབ་སེམས་དཔའ་དོན་དུ་གཉེར་བ་གང་ཡང་རུང་བས་དོན་དུ་གཉེར་བར་བྱ་བ་ཡིན་པའི་ཕྱིར་ན་། གང་གིས་སྦྱིན་པ་པོ་ཡོན་གནས་ཆེན་པོས་དོན་ཆེན་པོ་སྦྱིན་པ་ལས་བསོད་ནམས་ཀྱི་རྒྱ་མཚོའི་ཕུང་པོ་ཆེན་པོ་སྣང་བར་འགྱུར་བ་འདི་ནི་གདོན་མི་ཟ་བར་བཅོམ་ལྡན་འདས་ཀྱིས་བཟློག་པར་བྱ་བ་མ་ཡིན་པ་དང་། གདོན་མི་ཟ་བར་བསྟན་ཏོ་ཞེས་བྱ་བར་ཡོང་ངེས་པ་ཡིན་ཏེ་། དེ་ལྟ་མ་ཡིན་ན་ནི་ཕོངས་པས་འཆི་བར་འགྱུར་བ་འབའ་ཞིག་ཏུ་ཟད་དོ་༎ རབ་ཏུ་ཞི་བ་རྣམ་པར་ངེས་པའི་ཆོ་འཕྲུལ་གྱི་མདོ་ལས་། རྒྱལ་པོ་ཆེན་པོ་ཁྱོད་ཀྱིས་ལོ་སྟོང་གི་འགོད་པ་གང་ཡིན་པ་དེ་དག་ཐམས་ཅད་བསྡོམས་ཏེ་། དགེ་སློང་གཅིག་ལ་བྱིན་པར་གྱུར་ཅིང་། དེ་བཞིན་དུ་ཐམས་ཅད་དགེ་སློང་ཐམས་ཅད་ལ་སོ་སོར་བྱིན་པར་གྱུར་ལ་། གང་ཡང་ལུང་འབོགས་པ་དང་ཁ་ཏོན་ལ་བརྩོན་པའི་བྱང་ཆུབ་སེམས་དཔའ་གུས་པ་དང་བཅས་པ་ཆོས་འདོད་པ་ཞིག་གིས་དད་པས་བྱིན་པ་ཆེན་པོ་ལ་འོས་པ་བླངས་ཏེ་། འདི་ལྟར་སྦྱིན་པ་འདིས་བདག་གིས་ཆོས་ཡོངས་སུ་བཙལ་བ་བརྩམ་མོ་སྙམ་དུ་སེམས་བསྐྱེད་ན་། དགེ་བའི་རྩ་བ་འདི་ལ་གཏང་བར་བྱ་༄༨༣ཨ་༌་༎ བའི་ཆོས་ཡོངས་སུ་གཏང་བ་དེས་བརྒྱའི་ཆར་ཡང་ཉེ་བར་མི་འགྲོའོ་ཞེས་གང་བསྟན་པ་དེ་ནི་ཁྱིམ་གྱི་བདེ་བ་ལ་ཆགས་པའི་དབང་དུ་བྱས་ནས་གསུངས་པ་སྟེ་། སྔར་བསྟན་པའི་ཚུལ་གྱིས་ཉེས་པ་ཅི་ཡང་མེད་དོ་། ལོངས་སྤྱོད་བསྲུང་བ་མདོ་ཙམ་བསྟན་ཟིན་ཏོ་༎ བསོད་ནམས་བསྲུང་བ་བརྗོད་པར་བྱ་སྟེ་། དེ་ལ་། རང་དོན་རྣམ་སྨིན་སྲེད་སྤངས་པས་༎ དགེ་བ་ཀུན་ཏུ་བསྲུང་བར་འགྱུར་༎ སྲེད་མེད་ཀྱི་བུས་ཞུས་པ་ལས་ཇི་སྐད་དུ་། དེ་རྒྱལ་སྲིད་ཀྱི་ཕྱིར་ཚུལ་ཁྲིམས་མི་སྲུང་། མཐོ་རིས་ཀྱི་ཕྱིར་མ་ཡིན་། བརྒྱ་བྱིན་གྱི་ཕྱིར་མ་ཡིན་། ཚངས་པའི་ཕྱིར་མ་ཡིན་། ལོངས་སྤྱོད་ཀྱི་ཕྱིར་མ་ཡིན་། དབང་ཕྱུག་གི་ཕྱིར་མ་ཡིན་། གཟུགས་ཀྱི་ཕྱིར་མ་ཡིན་། ཁ་དོག་གི་ཕྱིར་མ་ཡིན་། སྙན་པའི་ཕྱིར་མ་ཡིན་ནོ་༎ དེ་བཞིན་སྦྱར་རོ་༎ དམྱལ་བའི་འཇིགས་པས་འཇིགས་ནས་ཚུལ་ཁྲིམས་བསྲུང་བ་མ་ཡིན་། དེ་བཞིན་དུ་དུད་འགྲོའི་སྐྱེ་གནས་དང་གཤིན་རྗེའི་འཇིག་རྟེན་གྱིས་འཇིགས་སྐྲག་པས་ཚུལ་ཁྲིམས་བསྲུང་བ་མ་ཡིན་ཏེ་། གཞན་དུ་ན་སངས་རྒྱས་ཀྱི་ཚུལ་ལ་དགོད་པའི་ཕྱིར་ཚུལ་ཁྲིམས་བསྲུང་བ་ནས་མ་ཡིན་ཏེ་། ། སེམས་ཅན་ཐམས་ཅད་ལ་ཕན་པ་དང་བདེ་བ་གྲུབ་པ་དང་བདེ་བ་དོན་དུ་གཉེར་བས་ཚུལ་ཁྲིམས་སྲུང་ངོ་༎ དེ་བཞིན་དུ་སྦྱར་ཏེ་། ཚུལ་ཁྲིམས་ཀྱི་ཕུང་པོ་དེ་ལྟ་བུ་དང་ལྡན་པའི་བྱང་ཆུབ་སེམས་དཔའ་དེ་ཆོས་བཅུ་ལས་ཡོངས་སུ་ཉམས་པར་མི་འགྱུར་རོ་༎
 उक्तानि स्मृत्युपस्थानानि ।	བཅུ་གང་ཞེ་ན་། འདི་ལྟ་སྟེ་། འཁོར་ལོས་སྒྱུར་བའི་རྒྱལ་སྲིད་ལས་ཡོངས་སུ་མི་ཉམས་ཏེ་དེ་ལ་ཡང་བག་ཡོད་ཅིང་བྱང་ཆུབ་འདོད་པ་ཡིན་། བརྒྱ་བྱིན་ལས་ཡོངས་སུ་མི་ཉམས་ཏེ་དེ་ལ་ཡང་བག་ཡོད་ཅིང་བྱང་ཆུབ་འདོད་པ་ཡིན་། འདོད་པ་དང་། སངས་རྒྱས་མཐོང་བར་འདོད་པ་ཡིན་༏་དེ་བཞིན་དུ་ཚངས་པ་དང་། སངས་རྒྱས་མཐོང་བ་མི་ཕྱེད་པ་ཐོབ་པ་དང་། ཆོས་ཉན་པ་ལས་ཡོངས་སུ་མི་ཉམས་པ་ནས་ཇི་ལྟར་ཐོབ་པའི་ཆོས་བསྒྲུབ་པ་ལ་ནན་ཏན་བྱེད་པ་དང་། བྱང་ཆུབ་སེམས་དཔའི་ཡི་དམ་གྱི་བར་ལས་ཡོངས་སུ་མི་ཉམས་པ་དང་། སྤོབས་པ་རྒྱུན་མི་འཆད་པ་དང་། དགེ་བའི་ཆོས་ཐམས་ཅད་དོན་དུ་གཉེར་བ་དང་། བསམ་གཏན་ལས་ཡོངས་སུ་མི་ཉམས་པའོ་༎ དེ་བཞིན་དུ་སྦྱར་ཏེ་། དེ་ལྟར་ཚུལ་ཁྲིམས་ཀྱི་ཕུང་པོ་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ལྷ་རྣམས་ཀྱིས་རྟག་ཏུ་ཕྱག་བྱས་པ་ཡིན་། ཀླུ་རྣམས་ཀྱིས་རྟག་ཏུ་བསྔགས་པ་ཡིན་། ༄༨༣བ་གནོད་སྦྱིན་རྣམས་ཀྱིས་རྟག་ཏུ་ཕྱག་བྱས་པ་ཡིན་། དྲི་ཟ་རྣམས་ཀྱིས་རྟག་ཏུ་མཆོད་པ་ཡིན་། ཀླུའི་དབང་པོ་དང་ལྷ་མ་ཡིན་གྱི་དབང་པོ་རྣམས་ཀྱིས་རྟག་ཏུ་རྗེད་པ་ཡིན་། བྲམ་ཟེ་དང་རྒྱལ་རིགས་དང་ཚོང་དཔོན་དང་ཁྱིམ་བདག་རྣམས་ཀྱིས་རྟག་ཏུ་གསོལ་བ་ཡིན་། མཁས་པ་རྣམས་ཀྱིས་རྟག་ཏུ་འགྲོ་བར་བྱ་བ་ཡིན་། སངས་རྒྱས་རྣམས་ཀྱིས་རྟག་ཏུ་དགོངས་པ་ཡིན་། ལྷ་དང་བཅས་པའི་འཇིག་རྟེན་གྱིས་སྟོན་པ་དང་མཚུངས་པར་བཀུར་བ་ཡིན་། སེམས་ཅན་ཐམས་ཅད་ལ་སྙིང་བརྩེ་བ་ཡིན་ནོ་༎ དེ་བཞིན་དུ་སྦྱར་རོ་༎ འགྲོ་བ་བཞིར་མི་འགྲོ་སྟེ་། བཞི་གང་ཞེ་ན་འདི་ལྟ་སྟེ་། སེམས་ཅན་ཡོངས་སུ་སྨིན་པར་བྱ་བ་མ་གཏོགས་པར་མི་ཁོམ་པའི་འགྲོ་བར་མི་འགྲོ་བ་དང་། སངས་རྒྱས་མེད་པའི་ཞིང་གི་འགྲོ་བར་མི་འགྲོ་བ་དང་། ལོག་པར་ལྟ་བ་ཅན་གྱི་རིགས་སུ་སྐྱེ་བའི་འགྲོ་བར་མི་འགྲོ་བ་དང་། ངན་འགྲོའི་འགྲོ་བ་ཐམས་ཅད་དུ་མི་འགྲོ་བའོ་ཞེས་གསུངས་པ་ལྟ་བུའོ་༎ དེ་ལྟར་སྔར་བཏང་བའི་བསོད་ནམས་ཉོན་མོངས་པའི་དབང་གིས་ཡང་ལེན་པ་བསྲུང་བར་བྱའོ་༎ བསོད་ནམས་བྱིན་པའི་བསོད་ནམས་གང་ཡིན་པ་དེ་ལས་གཞན་གྱི་དོན་ལས་མ་གཏོགས་པ་རྣམ་པར་སྨིན་པ་མི་འདོད་པར་བྱའོ་༎ གཞན་ཡང་བསོད་ནམས་བསྲུང་བར་འདོད་པས་། འགྱོད་པར་ཡང་ནི་མི་བྱ་སྟེ་༎ དྲག་ཤུལ་ཅན་གྱིས་ཞུས་པ་ལས་ཇི་སྐད་དུ་། བྱིན་ནས་འགྱོད་པའི་སེམས་བསྐྱེད་པར་ནི་མི་བྱའོ་ཞེས་གསུངས་པ་ལྟ་བུ་སྟེ་། མཇུག་མཐུ་ཆུང་བར་བྱས་པས་མཐུ་ཆུང་བར་འགྱུར་ཏེ་། འགྱོད་པས་སྡིག་པ་ཟད་པ་བཞིན་དུ་བསོད་ནམས་ཀྱང་ཟད་པར་འགྱུར་བར་དགོངས་པའོ་༎ བྱས་པར་གྱུར་ཀྱང་བསྒྲགས་མི་བྱ་༎ བཅོམ་ལྡན་འདས་ཀྱིས་རྣམ་གྲངས་དུ་མར་དགེ་བ་མི་སྤྱོམས་པ་དང་། སྡིག་པ་བཤགས་པ་གསུངས་སོ་༎ དེ་ལ་ཡིད་མི་བདེ་བའི་ཕྱིར་སྡིག་པ་ནི་། བཤགས་པས་ཟད་པར་འགྱུར་རོ་༎ བསོད་ནམས་ནི་དེ་ལྟར་ཟད་པར་མི་འགྱུར་ཏེ་། ཡིད་བདེ་བའི་ཕྱིར་ཡང་མི་ཟད་དེ་། སེམས་ཅན་གྱི་དོན་གྱི་ཕྱིར་ཟང་ཟིང་མེད་པའི་སེམས་ཀྱིས་བསྒྲགས་པ་ནི་ཉེས་པ་མེད་དོ་༏་། དཀོན་མཆོག་སྤྲིན་ལས་ཇི་སྐད་དུ་། སྨན་པའི་དཔེས་བདག་བསྟོད་པ་ཉེས་པ་མེད་པར་བསྟན་པ་ལྟ་བུའོ་༎ ཡང་བསོད་ནམས་བསྲུང་བར་འདོད་པས་༎ རྙེད་དང་བཀུར་སྟིས་འཇིགས་བྱ་ཞིང་༎ ཁེངས་པ་རྟག་ཏུ་སྤང་བར་བྱ་༎ བྱང་ཆུབ་སེམས་དཔའ་དང་བྱ་ཞིང་༎ ཆོས་ལ་ཡིད་གཉིས་སྤང་བར་༄༨༤ཨ་༌་༎ བྱ་༏་༏འདི་ནི་དཀོན་མཆོག་བརྩེགས་པ་ལས་རབ་ཏུ་བསྟན་ཏེ་། འོད་སྲུངས་བྱང་ཆུབ་སེམས་དཔའ་ཆོས་བཞི་དང་ལྡན་པའི་དགེ་བའི་ཆོས་སྐྱེས་ཤིང་བྱུང་བ་རྣམས་ཡོངས་སུ་ཟད་པར་འགྱུར་ཏེ་དགེ་བའི་ཆོས་དེ་དག་གིས་རྒྱས་པར་མི་འགྱུར་རོ་༎ བཞི་གང་ཞེ་ན་། འདི་ལྟ་སྟེ་། མངོན་པའི་ང་རྒྱལ་གྱིས་འཇིག་རྟེན་རྒྱང་འཕེན་པའི་གསང་ཚིག་ཚོལ་བ་དང་། རྙེད་པ་དང་བཀུར་སྟི་ལ་ལྷག་པར་ཞེན་པས་ཁྱིམ་ལ་ལྟ་བ་དང་། བྱང་ཆུབ་སེམས་དཔའ་ལ་རྣམ་པར་སྡང་ཞིང་སྐུར་བ་འདེབས་པ་དང་། མ་ཐོས་པ་དང་མ་ཟིན་པའི་མདོ་སྡེ་རྣམས་སྤོང་བའོ་ཞེས་བསྟན་ཏོ་༎ འཕགས་པ་ཐམས་ཅད་ཡོད་པར་སྨྲ་བ་རྣམས་ཀྱི་གཞུང་ལས་ཀྱང་། དགེ་སློང་དག་དགེ་སློང་གིས་འདི་ལྟར་སྐྲ་དང་སེན་མོའི་མཆོད་རྟེན་ལ་ཡན་ལག་ཐམས་ཅད་ཀྱིས་ཕྱག་འཚལ་ཏེ་སེམས་དང་བར་བྱེད་པ་ལ་ལྟོས་༎ བཙུན་པ་དེ་ལྟ་ལགས་སོ་༎ དགེ་སློང་དག་དགེ་སློང་འདིས་ས་ཇི་ཙམ་ཞིག་ནོན་པའི་འོག་དཔག་ཚད་བརྒྱད་ཁྲི་བཞི་སྟོང་ན་ཡོད་པའི་གསེར་གྱི་འཁོར་ལོ་ལ་ཐུག་པའི་བར་ན་བྱེ་མ་ཇི་སྙེད་ཡོད་པ་དེ་སྙེད་དུ་དགེ་སློང་འདིས་འཁོར་ལོས་སྒྱུར་བའི་རྒྱལ་སྲིད་སྟོང་འགྱུར་དུ་ལོངས་སྤྱོད་པར་འགྱུར་རོ་ཞེས་བྱ་བ་ནས་དེ་ནས་ཚེ་དང་ལྡན་པ་ཉེ་བར་འཁོར་གྱིས་། བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་། བཅོམ་ལྡན་འདས་ལ་འདི་སྐད་ཅེས་གསོལ་ཏོ་༎ བཅོམ་ལྡན་འདས་ཀྱིས་དགེ་སློང་གི་དགེ་བའི་རྩ་བ་དེ་ལྟ་བུར་ཆེ་བར་གསུངས་ན་བཅོམ་ལྡན་འདས་དགེ་བའི་རྩ་བ་དེ་དག་གང་དུ་བསྲབས་པ་དང་ཡོངས་སུ་བྱང་བ་དང་ཡོངས་སུ་ཟད་པར་འགྱུར་། ཉེ་བ་འཁོར་ཇི་ལྟར་ཚངས་པ་མཚུངས་པར་སྤྱོད་པས་ཚངས་པ་མཚུངས་པར་སྤྱོད་པ་ལ་རྨ་བྱུང་བ་དང་རྨས་པར་བྱས་པ་དེ་ལྟ་བུ་ནི་ངས་མ་མཐོང་སྟེ་། ཉེ་བ་འཁོར་དེས་དགེ་བའི་རྩ་བ་ཆེན་པོ་འདི་དག་བསྲབས་པ་དང་ཡོངས་སུ་བྱང་བ་དང་ཡོངས་སུ་ཟད་པར་འགྱུར་རོ་༎ ཉེ་བ་འཁོར་དེ་ལྟ་བས་ན་ཅི་ནས་འགལ་བ་ལ་ཡང་སེམས་ཀྱིས་གནོད་པར་མི་བྱ་ན་རྣམ་པར་ཤེས་པ་དང་བཅས་པའི་ལུས་ལྟ་སྨོས་ཀྱང་ཅི་དགོས་ཞེས་འདོན་ཏོ་༎ འཕགས་པ་འཇམ་དཔལ་རྣམ་པར་རོལ་པའི་མདོ་ལས་། ཁོང་ཁྲོ་བ་ཁོང་ཁྲོ་བ་ཞེས་བྱ་བ་ནི་བསྐལ་པ་བརྒྱར་བསགས་པའི་དགེ་བའི་རྩ་བ་འཇོམས་པས་དེའི་ཕྱིར་ཁོང་ཁྲོ་བ་ཞེས་བྱའོ་ཞེས་གསུངས་སོ་༎ འཕགས་པ་སྡོང་པོ་བཀོད་པའི་མདོ་ལས་། མཚན་མོའི་ལྷ་མོ་སེམས་༄༨༤བ་ཅན་ཀུན་སྐྱོབ་པའི་དཔལ་གྱིས་སྔོན་གྱི་རྟོགས་པ་བརྗོད་པ་བསྙད་པ་ལས་ཀྱང་། དེ་དག་ཕན་ཚུན་བརྙས་པའི་མི་དགེ་བ་འདུས་པས་ཚེའི་ཚད་ཀྱང་ཉམས་པར་འགྱུར་ལས་ཀྱང་། ། ཁ་དོག་དང་སྟོབས་དང་བདེ་བ་ལས་ཀྱང་ཡོངས་སུ་ཉམས་པར་འགྱུར་ཞེས་གསུངས་ལས་ཀྱང་། ། སོ་༎ འདིར་ནི་བརྒྱ་ལམ་ན་ཡང་ཁེངས་པར་མི་བྱའོ་ཞེས་རབ་ཏུ་བསྟན་པའི་ཕྱིར་རྟག་ཏུ་ཞེས་བརྗོད་དོ་༎ རྙེད་པ་དང་བཀུར་སྟི་ནི་ཇི་སྟེ་ན་ཁས་བླང་བར་བྱ་སྟེ་། དཀོན་མཆོག་སྤྲིན་ལས་ཇི་སྐད་དུ་། འདི་ལ་བྱང་ཆུབ་སེམས་དཔའི་རིན་པོ་ཆེའི་ཕུང་པོ་རི་རབ་ཙམ་ཐོབ་ན་ཡང་ལེན་ཏོ་༎ དངོས་པོ་ངན་པ་ཞིག་ཐོབ་ན་ཡང་ལེན་ཏོ་༎ དེ་ཅིའི་ཕྱིར་ཞེ་ན་། དེ་འདི་ལྟར་སེམས་ཏེ་སེམས་ཅན་འདི་དག་ནི་སེར་སྣ་ཅན་བརྐམ་པ་འདོད་པས་བཀོལ་བ་འཇུངས་པ་ཡིན་ཏེ་། རྒྱུ་དེ་དང་རྐྱེན་དེ་དང་གཞི་དེས་ཆུའི་ཕུང་པོ་ཆེན་པོས་ནོན་པ་བཞིན་དུ་འཁོར་བའི་རྒྱ་མཚོར་འབྱུང་ནུབ་བྱེད་པ་དེ་དག་ལ་ཡུན་རིང་པོར་དོན་དང་ཕན་པ་དང་བདེ་བ་ཆེན་པོར་འགྱུར་རོ་སྙམ་སྟེ་། དེ་བླངས་ནས་བདག་གིར་མི་བྱེད་ཆགས་པའི་སེམས་མི་བསྐྱེད་དོ་༎ གཞན་དུ་ན་སེམས་ཅན་ཐམས་ཅད་དང་ཐུན་མོང་དུ་སངས་རྒྱས་དང་ཆོས་དང་དགེ་འདུན་དག་ལ་ཡང་བྱ་བ་བྱེད་དོ་༎ སེམས་ཅན་སྡུག་བསྔལ་བ་རྣམས་ལ་ཡང་ཕན་པར་བྱེད་དོ་༎ སྦྱིན་པའི་བདག་པོ་དེ་ཡང་གཟེངས་བསྟོད་པ་དང་ཤིན་ཏུ་དགའ་བར་བྱེད་དོ་ཞེས་གསུངས་པ་ལྟ་བུའོ་༎ དེ་བཞིན་དུ་དེ་ཉིད་ལས་། སྦྱིན་པ་དེས་ཁེངས་པར་ཡང་མི་འགྱུར་ཞེས་གསུངས་སོ་༎ ཡང་དེ་ཉིད་ལས་། གལ་ཏེ་ཡང་རྒྱུ་དེ་དང་རྐྱེན་དེ་དང་གཞི་དེས་གྲགས་པ་དང་སྒྲ་དང་ཚིགས་སུ་བཅད་པ་ཞིག་བྱུང་ཡང་དེས་ཁེངས་པར་མི་འགྱུར་ང་རྒྱལ་མི་སྐྱེ་རྒྱགས་པ་མི་སྐྱེ་སྟེ་དེ་འདི་སྙམ་དུ་སེམས་སོ་༎ རིང་པོར་མི་ཐོགས་པར་གྲགས་པ་དང་སྒྲ་དང་ཚིགས་སུ་བཅད་པ་འདི་སུ་ལ་ཉེ་བར་གནས་པ་དང་། སུ་དག་གིས་ཉེ་བར་གནས་པར་བྱས་པ་དང་། གྲགས་པ་དང་སྒྲ་དང་ཚིགས་སུ་བཅད་པ་གང་ཞིག་ཉེ་བར་གནས་པ་འདི་གསུམ་གང་ཡང་ཐམས་ཅད་དུ་ཐམས་ཅད་མེད་པར་འགྱུར་ན་དེ་ལ་མཁས་པའི་རང་བཞིན་ཅན་སུ་ཞིག་མི་རྟག་ཅིང་མི་གནས་པའི་ཆོས་མི་བརྟན་པ་ཡིད་བརྟན་དུ་མི་རུང་བ་དག་ལ་དགའ་བའི་སེམས་བསྐྱེད་པའམ་། ཁེངས་པར་འགྱུར་བའམ་། ང་རྒྱལ་དང་རྒྱགས་པས་དྲེགས་པར་འགྱུར་སྙམ་སྟེ་། དེ་ལྟར་ན་བྱང་ཆུབ་སེམས་དཔའ་རྙེད་པ་དང་བཀུར་སྟི་དང་གྲགས་༄༨༥ཨ་༌་༎ པ་དང་སྒྲ་དང་ཚིགས་སུ་བཅད་པ་རྣམས་ལ་དྲན་པ་ཤིན་ཏུ་ཉེ་བར་གཞག་ཅིང་གནས་སོ་ཞེས་གསུངས་སོ་༎ གཞན་ཡང་དམན་པའི་ཡིད་ཀྱིས་གདོལ་བུ་ལྟ་བུར་འཇིག་རྟེན་ན་སྤྱོད་པ་ཡིན་ཞེས་གསུངས་སོ་༎ ། རྟག་ཏུ་རྒྱུན་མི་འཆད་པར་བསོད་སྙོམས་སློང་བའི་འདུ་ཤེས་ཉེ་བར་གཞག་པས་དམན་ཞིང་དམན་པའི་ཡིད་ཀྱིས་ང་རྒྱལ་དང་རྒྱགས་པ་དང་དྲེགས་པ་དང་བྲལ་བ་རྣམས་ཡིན་ནོ་ཞེས་གསུངས་སོ་༎ ཡང་གསུངས་པ་། རིགས་ཀྱི་བུ་འདི་ལ་བྱང་ཆུབ་སེམས་དཔའ་ཁྱིམ་གྱི་གནས་ནས་མངོན་པར་བྱུང་སྟེ་རབ་ཏུ་བྱུང་ནས་བདག་གི་གྲོགས་པོ་དང་བློན་པོ་དང་གཉེན་བཤེས་དང་སྣག་གི་གཉེན་མཚམས་ལ་ཤི་བ་དང་འདྲའོ་ཞེས་ང་རྒྱལ་བཅོམ་པ་ཡིན་། བདག་གི་གཟུགས་མི་སྡུག་པར་ཁས་བླངས་ཤིང་བདག་གིས་གོས་ཁ་དོག་མི་སྡུག་པ་བགོས་ཏེ་ཚུལ་གཞན་དུ་བསྒྱུར་རོ་ཞེས་ང་རྒྱལ་བཅོམ་པ་ཡིན་། སྤྲང་བའི་རྒྱུ་སྤྲང་བའི་ཕྱིར་མགོ་བྲེགས་ཤིང་ལག་ན་ལྷུང་བཟེད་ཐོགས་ནས་གྲོང་ནས་གྲོང་དུ་འགྲོའོ་ཞེས་ང་རྒྱལ་བཅོམ་པ་ཡིན་། གདོལ་བུ་དང་འདྲ་བར་དམན་པ་དམན་པའི་སེམས་ཀྱིས་བསོད་སྙོམས་ཀྱི་ཕྱིར་འགྲོའོ་ཞེས་ང་རྒྱལ་བཅོམ་པ་ཡིན་། བདག་ནི་བསོད་སྙོམས་པ་སྟེ་བདག་གི་འཚོ་བ་གཞན་ལ་རག་ལུས་སོ་ཞེས་ང་རྒྱལ་བཅོམ་པ་ཡིན་། བརྙས་པའི་བསོད་སྙོམས་ངན་ངོན་ལེན་ཏོ་ཞེས་ང་རྒྱལ་བཅོམ་པ་ཡིན་། བདག་གིས་སློབ་དཔོན་དང་བླ་མ་དང་སྦྱིན་པའི་གནས་རྣམས་མཉེས་པར་བྱ་དགོས་སོ་ཞེས་ང་རྒྱལ་བཅོམ་པ་ཡིན་། བདག་གིས་ཚངས་པ་མཚུངས་པར་སྤྱོད་པ་རྣམས་ལ་འདི་ལྟ་སྟེ་། ཆོ་ག་དང་སྤྱོད་ཡུལ་དང་ཀུན་སྤྱོད་པ་དེ་དང་དེས་མགུ་བར་བྱའོ་ཞེས་ང་རྒྱལ་བཅོམ་པ་ཡིན་། སངས་རྒྱས་ཀྱི་ཆོས་མ་ཐོབ་པ་རྣམས་ཐོབ་པར་བྱའོ་ཞེས་ང་རྒྱལ་བཅོམ་པ་ཡིན་། སེམས་ཅན་ཁྲོས་པ་དང་གནོད་སེམས་རྣམས་ཀྱི་ནང་ན་བཟོད་པ་མང་བར་བྱའོ་ཞེས་ང་རྒྱལ་བཅོམ་པ་ཡིན་ནོ་ཞེས་གསུངས་སོ་། ༎ ། བམ་པོ་བདུན་པ་། འཕགས་པ་བློ་གྲོས་རྒྱ་མཚོས་ཞུས་པའི་མདོ་ལས་ཀྱང་། དེ་ལུས་ཡོངས་སུ་དག་པ་ཡིན་ཏེ་། ལུས་མཚན་གྱིས་ལེགས་པར་བརྒྱན་པ་དང་། ལག་པ་དང་རྐང་པ་འཇམ་ཞིང་མཉེན་པ་དང་། བསོད་ནམས་ཀྱི་རྒྱུ་མཐུན་པའི་ལུས་ཤིན་ཏུ་རྣམ་པར་ཕྱེ་བ་དང་། དབང་པོ་མ་ཚང་བ་མེད་པ་དང་། ཡན་ལག་དང་ཉིང་ལག་ཐམས་ཅད་ཡོངས་སུ་རྫོགས་པ་ཡིན་ཡང་། ༄༨༥བ་གཟུགས་ཀྱིས་རྒྱགས་ཤིང་དྲེགས་པ་མེད་པ་ཡིན་ཏེ་། ལུས་ཆེ་བའི་ཚུལ་དང་ལྡན་པ་མ་ཡིན་ནོ་༎ དེ་ཆོས་གཟུང་བར་བྱ་བའི་ཕྱིར་སེམས་ཅན་ཅི་ཙམ་དུ་དམན་པ་གཟུགས་མ་ཚང་བ་རྣམས་ལ་ཡང་འདུད་དོ་རབ་ཏུ་འདུད་དོ་ཞེས་གསུངས་སོ་༎ ཡང་དེ་ཉིད་ལས་བཅོམ་ལྡན་འདས་འདི་ལྟ་སྟེ་། དཔེར་ན་གང་གི་ཚེ་རྒྱ་མཚོ་ཆེན་པོ་མཆིས་པར་འགྱུར་བ་དེའི་ཚེ་གཞོལ་བའི་ཕྱོགས་ན་མཆིས་པར་འགྱུར་རོ་༎ དེ་གཞོལ་བའི་སླད་དུ་ཆུ་ཀླུང་ཐམས་ཅད་དང་ཆབ་མིག་དང་འབབ་ཆུ་ཐམས་ཅད་ཚེགས་ཆུང་ངུས་དེར་འབབ་བོ་༎ བཅོམ་ལྡན་འདས་དེ་བཞིན་དུ་བྱང་ཆུབ་སེམས་དཔའ་ང་རྒྱལ་མ་མཆིས་པ་བླ་མ་དང་སྦྱིན་གནས་ལ་གུས་པ་ལ་ཡང་ཚོགས་ཆུང་དུས་ཆོས་ཟབ་མོའི་སྒོ་རྣམས་རྣ་བའི་དབང་པོ་ལ་གྲག་པར་འགྱུར་ཞིང་དྲན་པ་ལ་ཡང་གནས་པར་འགྱུར་རོ་༎ བཅོམ་ལྡན་འདས་དེ་ལྟ་བས་ན་བྱང་ཆུབ་སེམས་དཔའ་ང་རྒྱལ་གྱིས་ཁེངས་ང་རྒྱལ་གྱིས་རེངས་༎ པར་གྱུར་ཏེ་། བླ་མ་དང་སྦྱིན་གནས་རྣམས་ལ་ཀུན་དུ་མི་འདུད་ཅིང་འདུད་པར་མི་བགྱིད་ལ་རབ་ཏུ་མི་འདུད་ན་། བཅོམ་ལྡན་འདས་ཀྱི་མའོ་བྱང་ཆུབ་སེམས་དཔའ་འདི་ནི་ང་རྒྱལ་གྱི་ལྕགས་ཀྱུས་ཟིན་པར་རིག་པར་བགྱིའོ་ཞེས་གསུངས་སོ་༎ འཕགས་པ་འཇིག་རྟེན་ལས་འདས་པའི་ལེའུ་ལས་ཀྱང་། ཀྱེ་རྒྱལ་བའི་སྲས་བཅུ་པོ་འདི་དག་ནི་བྱང་ཆུབ་སེམས་དཔའ་རྣམས་ཀྱི་ང་རྒྱལ་གྱི་ལས་སོ་༎ བཅུ་གང་ཞེ་ན་། འདི་ལྟ་སྟེ་། བླ་མ་དང་སྦྱིན་གནས་དང་སློབ་དཔོན་དང་ཕ་མ་དང་དགེ་སྦྱོང་དང་བྲམ་ཟེ་དང་ཡང་དག་པར་སོང་བ་དང་ཡང་དག་པར་ཞུགས་པ་རྣམས་ལ་མི་གུས་པ་ནི་ང་རྒྱལ་གྱི་ལས་སོ་༎ ཆོས་སྨྲ་བ་དང་། ཁྱད་པར་ཅན་གྱི་ཆོས་ཁོང་དུ་ཆུད་པ་དང་། ཆོས་རྒྱ་ཆེན་པོ་སྟོན་པ་དང་ཐེག་པ་ཆེན་པོ་ལ་ཞུགས་པ་དང་འབྱུང་བའི་ལམ་གྱི་ཚུལ་ཤེས་པ་དང་། གཟུངས་དང་མདོ་སྡེ་ལ་ཤིན་ཏུ་བྱང་བ་རྣམས་ལ་མི་འདུད་དེ་། ཁེངས་ཤིང་འགྱིང་ལ་ཆོས་དང་ཆོས་སྨྲ་བ་ལ་གུས་པ་མི་སྐྱེད་ཅིང་སྲི་ཞུ་དང་ཞེས་མི་བྱེད་པ་ནི་། ང་རྒྱལ་གྱི་ལས་སོ་༎ ཆོས་མཉན་པ་དང་ཡང་དག་པའི་གཏམ་བྱ་བར་འདུག་པ་ན་། ཆོས་ཀྱི་ཤུགས་རྒྱ་ཆེན་པོ་སྐྱེས་ཀྱང་ལ་ལ་ཞིག་འདི་ལ་དད་པ་སྐྱེས་པར་འགྱུར་དུ་འོང་སྙམ་སྟེ་ཆོས་སྨྲ་བ་ལ་ལེགས་སོ་ཞེས་བྱ་བ་སྦྱིན་པར་མི་བྱེད་པ་ནི་ང་རྒྱལ་གྱི་ལས་སོ་༎ མངོན་པའི་ང་རྒྱལ་བསྐྱེད་ནས་བདག་གི་གཟེངས་བསྟོད་ཅིང་ཕ་རོལ་ཁྱད་དུ་གསོད་པ་དང་བདག་ཤེས་པ་༄༨༦ཨ་༌་༎ ལ་མི་འཇུག་ཅིང་སེམས་ཀྱི་ངེས་པར་སེམས་པ་མི་སྐྱེད་པ་ནི་ང་རྒྱལ་གྱི་ལས་སོ་༎ ལྷག་པའི་ང་རྒྱལ་བསྐྱེད་ནས་ཤེས་ཤིང་རྟོགས་བཞིན་དུ་བསྔགས་པར་འོས་པའི་གང་ཟག་རྣམས་ཀྱི་བསྔགས་པ་འཆབ་པ་དང་མི་སྙན་པར་བརྗོད་ཅིང་གཞན་གྱི་ཡོན་ཏན་བསྔགས་པས་ཡིད་མི་དགའ་བར་འགྱུར་བ་ནི་ང་རྒྱལ་གྱི་ལས་སོ་༎ འདི་ནི་ཆོས་སོ་༎ འདི་ནི་འདུལ་བའོ་༎ འདི་ནི་ཡང་དག་པར་རྫོགས་པའི་སངས་རྒྱས་ཀྱི་བཀའ་ཡིན་ནོ་ཞེས་བྱ་བར་ཡང་དག་པར་ཤེས་ལ་། གང་ཟག་ལ་ཞེ་སྡང་ཞིང་ཆོས་ལ་ཞེ་སྡང་བ་དང་དམ་པའི་ཆོས་སྤོང་བ་དང་གཞན་དག་ཀྱང་རྩོད་དུ་འཇུག་ཅིང་ལྡོག་པར་བྱེད་པ་ནི་ང་རྒྱལ་གྱི་ལས་སོ་༎ སྟན་མཐོན་པོ་འདོད་པ་དང་གཅེས་ཏེ་ལས་སུ་མི་བསྐོ་བའི་ཆོས་ཚོལ་བ་དང་གཞན་གྱི་རིམ་གྲོ་བྱ་བར་སྡོད་ཅིང་མངོན་བར་དགའ་བ་དང་གནས་བརྟན་རྒན་པོ་ཚངས་པར་སྤྱོད་པ་ཡུན་རིང་དུ་སྤྱད་པ་རྣམས་ལ་མི་ལྡང་ཞིང་མི་སུ་བ་དང་བསྙེན་བཀུར་མི་བྱེད་པ་ནི་ང་རྒྱལ་གྱི་ལས་སོ་༏་། བཞིན་ཁྲོ་གཉེར་ཅན་དུ་བྱས་ཤིང་མི་འཛུམ་པ་དང་། ཚིག་འཇམ་ཞིང་མཉེན་པ་མེད་ལ་རྟག་ཏུ་ཁེངས་པའི་སེམས་ཀྱིས་གླགས་ལྟ་སྐབས་ཚོལ་བ་ནི་ང་རྒྱལ་གྱི་ལས་སོ་༎ མངོན་པའི་ང་རྒྱལ་ཅན་དུ་ལྷུང་ཞིང་མཁས་པའི་གན་དུ་མི་འགྲོ་མི་བསྙེན་མི་བསྟེན་བསྙེན་བཀུར་མི་བྱེད་ཡོངས་སུ་མི་འདྲི་ཞིང་དགེ་བ་ནི་ཅི་མི་དགེ་བ་ནི་ཅི་། ཅི་བྱས་ན་ཡུན་རིང་པོར་དོན་དང་ཕན་པ་དང་བདེ་བར་འགྱུར་། ཅི་བྱས་ན་ཡུན་རིང་པོར་གནོད་པ་དང་མི་ཕན་པ་དང་མི་བདེ་བར་འགྱུར་ཞེས་མི་འདྲི་སྟེ་། དེ་རྨོངས་པ་ལས་ཆེས་རྨོངས་པར་གྱུར་ནས་། གཏི་མུག་གིས་བློང་ཞིང་ང་རྒྱལ་གྱིས་བརྒྱལ་ཏེ་འབྱུང་བ་མི་མཐོང་བ་ནི་ང་རྒྱལ་གྱི་ལས་སོ་༎ མངོན་པའི་ང་རྒྱལ་གྱིས་ཟིལ་གྱིས་ནོན་པས་སངས་རྒྱས་འབྱུང་བ་མཉེས་པར་མི་བྱེད་པ་དང་སྔོན་གྱི་དགེ་བའི་རྩ་བ་ཟད་པར་བྱེད་པ་དང་གསར་མི་སྐྱེད་པ་དང་། བཤད་པར་མི་བྱ་བ་འཆད་པ་དང་འཐབ་མོ་བྱེད་ཅིང་རྩོད་པ་མང་བར་གྱུར་ཏེ་། འདི་ལྟ་བུའི་ཆོས་ལ་གནས་པས་འདོད་རྒྱལ་ཆེན་པོར་ལྷུང་བའི་གནས་སུ་གྱུར་ཀྱང་། བྱང་ཆུབ་ཀྱི་སེམས་ཀྱི་སྟོབས་སྐྱེད་པས་དབང་ཕྱུག་ཐོབ་པར་འགྱུར་ཡང་། དེས་བསྐལ་པ་བརྒྱ་སྟོང་དུ་སངས་རྒྱས་འབྱུང་བ་ཡང་མི་མཐོང་ན་ཆོས་ཉན་པར་ལྟ་ག་ལ་འགྱུར་ཏེ་འདི་ནི་ང་རྒྱལ་གྱི་ལས་བཅུ་པའོ་༎ ཀྱེ་རྒྱལ་བའི་སྲས་བྱང་ཆུབ་སེམས་དཔའ་དག་གིས་༄༨༦བ་ང་རྒྱལ་གྱི་ལས་བཅུ་པོ་དེ་ལྟ་བུ་དེ་དག་ཡོངས་སུ་སྤངས་ནས་། ཡེ་ཤེས་ཀྱི་ལས་བཅུ་ཐོབ་པར་འགྱུར་རོ་ཞེས་གསུངས་སོ་༎ དེ་ཉིད་ལས་སེམས་ཅན་ཐམས་ཅད་ལ་ང་རྒྱལ་མེད་པ་ཞེས་ཡེ་ཤེས་ཀྱི་ལས་ལེགས་པར་བཤད་དོ་༎ འཕགས་པ་ཡུལ་འཁོར་སྐྱོང་གིས་ཞུས་པའི་མདོ་ལས་ཀྱང་། རྨོངས་པ་དེ་དག་ང་རྒྱལ་དབང་གིས་ན་༎ ངན་སོང་པ་དང་མི་ཁོམ་སྐྱེ་བ་དང་༎ དབུལ་དང་དམན་པའི་རིགས་སུ་སྐྱེ་བ་དང་༎ དམུས་ལོང་མདོག་ངན་མཐུ་ཆུང་ཉིད་འཛིན་བྱེད་༎ ཅེས་གསུངས་སོ་༎ ཆོས་ཡང་དག་པར་སྡུད་པ་ལས་ཀྱང་། སེམས་ཅན་གྱི་ཞིང་ནི་བྱང་ཆུབ་སེམས་དཔའི་སངས་རྒྱས་ཀྱི་ཞིང་སྟེ་༏་སངས་རྒྱས་ཀྱི་ཞིང་གང་ལས་སངས་རྒྱས་ཀྱི་ཆོས་རྣམས་འཐོབ་པར་འགྱུར་བ་དེ་ལ་ལོག་པར་བསྒྲུབ་པ་མི་རིགས་སོ་སྙམ་མོ་༎ དེ་ཡང་འདི་སྙམ་དུ་ལེགས་པར་སྤྱད་པ་དང་ཉེས་པར་སྤྱད་པ་ཐམས་ཅད་ནི་སེམས་ཅན་ལ་བརྟེན་ནས་འབྱུང་ངོ་༎ ཉེས་པར་སྤྱད་པ་ལ་བརྟེན་ནས་ནི་ངན་སོང་རྣམས་འབྱུང་ངོ་༏་། ལེགས་པར་སྤྱད་པ་ལ་བརྟེན་ནས་ནི་ལྷ་དང་མིར་འགྱུར་རོ་སྙོམ་མོ་ཞེས་གསུངས་སོ་༎ དེ་བས་ན་དཀོན་མཆོག་ཏ་ལ་ལའི་གཟུངས་ལས་ཀྱང་། ཀྱེ་རྒྱལ་བའི་སྲས་དག་འདི་ལ་བྱང་ཆུབ་སེམས་དཔའ་ལས་དང་པོ་པའི་བྱང་ཆུབ་སེམས་དཔའ་ནི་སེམས་ཅན་རྣམས་ལ་ཐོག་མ་ཉིད་དུ་སེམས་རྣམ་པ་བཅུ་བསྐྱེད་དེ་། རྣམ་པ་བཅུ་གང་ཞེ་ན་འདི་ལྟ་སྟེ་། ཕན་པའི་སེམས་དང་། བདེ་བའི་སེམས་དང་། སྙིང་བརྩེ་བའི་སེམས་དང་། མཉེན་པའི་སེམས་དང་། སྡུག་པའི་སེམས་དང་། ཕན་གདགས་པའི་སེམས་དང་། ཀུན་དུ་སྲུང་བའི་སེམས་དང་། སྙོམས་པའི་སེམས་དང་། སློབ་དཔོན་གྱི་སེམས་དང་། སྟོན་པའི་སེམས་ཏེ་། སེམས་རྣམ་པ་བཅུ་པོ་འདི་དག་བསྐྱེད་དོ་ཞེས་གསུངས་སོ་༎ དད་པའི་སྟོབས་བསྐྱེད་པ་ལ་འཇུག་པའི་ཕྱག་རྒྱའི་མདོ་ལས་། བདག་ཉིད་ནི་སེམས་ཅན་ཐམས་ཅད་ཀྱི་སློབ་མར་ཁས་ལེན་པ་ལ་གནས་ཤིང་སེམས་ཅན་གཞན་དག་ཀྱང་སློབ་མར་ཁས་ལེན་པ་ལ་གཞག་གོ་སྙམ་དུ་དབུགས་དབྱུང་བ་རྙེད་དོ་༎ དེ་བཞིན་དུ་སྦྱར་ཏེ་། རྣམ་པར་འདུད་པ་དང་རབ་ཏུ་འདུད་པ་ལ་གཞག་གོ་སྙམ་དུ་དབུགས་དབྱུང་བ་རྙེད་དོ་༎ ཞེས་གསུངས་སོ་༎ དེ་ལ་རྣམ་པར་འདུད་པ་དང་རབ་ཏུ་འདུད་པ་ནི་སེམས་ཅན་ཐམས་ཅད་ལ་ང་རྒྱལ་མེད་པ་ཉིད་དོ་༎ དེ་བཞིན་དུ་འཕགས་པ་དྲི་མ་མེད་པར་གྲགས་༄༨༧ཨ་༌་༎ པས་བསྟན་པ་ལས་ཀྱང་། སངས་རྒྱས་ཀྱི་ཞིང་ཡོངས་སུ་དག་པར་སྐྱེ་བར་བྱ་བའི་ཕྱིར་སེམས་ཅན་ཐམས་ཅད་ལ་སྟོན་པ་ལྟར་གཅེས་པར་བྱེད་ཅེས་གསུངས་སོ་༎ སྟན་འདིང་བ་དང་རྐང་པ་འཁྲུ་བ་ལ་སོགས་པའི་ལས་བྱེད་པ་ན་ཡང་འཇིག་རྟེན་མ་དད་པར་འགྱུར་བ་བསྲུང་བའི་ཕྱིར་༏་སེམས་ཀྱིས་གཅེས་པ་དང་གུས་པར་བསམ་པ་གོམས་པར་བྱའོ་༎ འཕགས་པ་སྡོང་པོ་བཀོད་པའི་མདོ་ལས་ཀྱང་གསུངས་ཏེ་། དེས་སེང་གེའི་ཁྲི་ཆེན་པོ་དེ་ལ་འདུག་མ་ཐག་ཏུ་སྐྱེ་བོ་མང་པོ་དེ་དག་མངོན་དུ་ཕྱོགས་པར་འགྱུར་ཏེ་ཐལ་མོ་སྦྱར་ནས་རྒྱལ་པོ་དེ་ལ་ཕྱག་འཚལ་ལོ་༎ དེ་བཞིན་དུ་སྦྱར་ཏེ་༏་རྒྱལ་པོ་ཆོས་ཐམས་ཅད་ཀྱི་ང་རོའི་གདུགས་ཀྱི་དཀྱིལ་འཁོར་རབ་ཏུ་སྒྲོགས་པ་དེས་སློང་མོ་པ་དེ་དག་མཐོང་བའི་མདོ་དེ་ལ་དེའི་རྒྱུས་ཆེས་དགའ་བར་གྱུར་གྱི་། བསྐལ་པ་ཚད་མེད་པའི་མཐས་ཀླས་པར་ཞེས་བྱ་བ་ནས་། གནས་གཙང་མའི་ལྷའི་རྣམ་པར་ཐར་པ་ཞི་བའི་བདེ་བ་ལ་གནས་པ་ཐོབ་པས་ནི་མ་ཡིན་ནོ་ཞེས་བྱ་བའི་བར་དུའོ་༎ རིགས་ཀྱི་བུ་འདི་ལྟ་སྟེ་། དཔེར་ན་། སྐྱེས་བུ་སྲེད་པ་ལ་སྤྱོད་པ་ཕ་མ་དང་ཕུ་ནུ་དང་བུ་སྲིང་དང་མཛའ་བོ་དང་བློན་པོ་དང་གཉེན་བཤེས་དང་བུ་དང་བུ་མོ་དང་ཆུང་མ་དང་ཡུན་རིང་མོ་ཞིག་ཏུ་བྲལ་བ་ལ་འབྲོག་དགོན་པར་འཁྱམས་ཏེ་། དེ་དག་མཐོང་བར་འདོད་པ་ལས་དེ་དག་དང་ཕྲད་ན་དེ་དག་མཐོང་བས་མི་ངོམས་ཤིང་དགའ་བ་དང་ཆགས་པ་ཆེན་པོ་སྐྱེ་བར་འགྱུར་རོ་༎ རིགས་ཀྱི་བུ་དེ་བཞིན་དུ་རྒྱལ་པོ་ཆོས་ཐམས་ཅད་ཀྱི་ང་རོའི་གདུགས་ཀྱི་དཀྱིལ་འཁོར་རབ་ཏུ་སྒྲོགས་པས་སློང་མོ་པ་དེ་དག་མཐོང་བར་གྱུར་པའི་མོད་ལ་དགའ་བའི་ཤུགས་ཆེན་པོ་སྐྱེས་༎ སོ་༎ སེམས་ཀྱི་དགའ་བའི་རོ་བདེ་བ་དང་ལྡན་པར་གྱུར་ཏོ་༎ སེམས་སྤྲོ་བའི་ཤུགས་རབ་ཏུ་བྱུང་ངོ་ཞེས་བྱ་བ་ནས་། སློང་མོ་པ་དེ་དག་ལ་བུ་གཅིག་པའི་འདུ་ཤེས་སྐྱེད་པའི་ཕྱིར་རོ་༎ ཕ་མའི་འདུ་ཤེས་དང་སྦྱིན་པའི་གནས་ཀྱི་འདུ་ཤེས་དང་དགེ་བའི་བཤེས་གཉེན་གྱི་འདུ་ཤེས་དང་། དཀོན་པའི་འདུ་ཤེས་དང་། དཀའ་བ་བྱེད་པའི་འདུ་ཤེས་དང་། གཅེས་སྤྲས་བྱེད་པའི་འདུ་ཤེས་དང་། ཕན་འདོགས་པ་དམ་པའི་འདུ་ཤེས་དང་། བྱང་ཆུབ་ཀྱི་ལམ་ཉེ་བར་སྟོན་པའི་འདུ་ཤེས་དང་། མཁན་པོའི་འདུ་ཤེས་དང་། སྟོན་པའི་འདུ་ཤེས་སྐྱེད་པའི་ཕྱིར་ཏེ་ཞེས་བྱ་བའི་བར་དུ་གསུངས་སོ་༎ དེ་ལྟ་བུའི་ཐབས་གཞན་མེད་ན་སེམས་ཅན་༄༨༧བ་གྱི་གན་དུ་འགྲོ་བ་དང་རིམ་གྲོ་བྱེད་པའི་ཚེ་ཐམས་ཅད་དུ་གཏང་བ་དྲན་པར་བྱ་སྟེ་། བདག་གི་ལུས་འདི་ནི་འདི་དག་གི་ཡིན་གྱི་། བདག་བདེ་བའི་དོན་དུ་ས་བྱི་དོར་བྱེད་པ་དང་བསྐུ་བ་ལ་སོགས་པ་བྱེད་པ་བཞིན་དུ་འདི་ལ་ཅི་དགར་སྤྱོད་ཅིག་སྙམ་དུ་བསམ་མོ་༎ ཡང་ན་རྗེ་བོ་མི་དགའ་བས་འཇིགས་པ་དེ་དགའ་བར་འདོད་པས་དེས་བསྒོ་བ་བསྒྲུབས་པ་ལྟར་ཡིད་ལ་བྱའོ་༎ རྟེན་གཞན་མེད་པའི་ཕྱིར་བཅོམ་ལྡན་འདས་ཀྱིས་རིམ་གྲོ་མཛད་པ་ཡང་དགེ་སློང་ནད་པས་ཉམས་སུ་བླངས་སོ་༎ དགེ་སློང་གི་བྱ་བ་རྒྱས་པ་ལས་ཇི་སྐད་དུ་། བཅོམ་ལྡན་འདས་ཀྱིས་བཀའ་སྩལ་པ་། དགེ་སློང་མ་འཇིགས་ཤིག་། དགེ་སློང་ངས་ཁྱོད་ཀྱི་རིམ་གྲོ་བྱའོ་༎ དགེ་སློང་ཁྱོད་ཀྱི་གོས་རྣམས་ཚུར་བྱིན་ཅིག་ངས་བཀྲུའོ་༎ དེ་སྐད་ཅེས་བཀའ་སྩལ་པ་དང་། བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ་༎ བཅོམ་ལྡན་འདས་ཀྱིས་དགེ་སློང་ནད་པ་འདིའི་གོས་མི་གཙང་བས་འབགས་པ་རྣམས་མི་བཀྲུ་བར་གསོལ་ལོ་༎ བཅོམ་ལྡན་འདས་དེ་བདག་གིས་བཀྲུ་བར་འཚལ་ལོ་༎ བཅོམ་ལྡན་འདས་ཀྱིས་བཀའ་སྩལ་པ་། ཀུན་དགའ་བོ་དེའི་ཕྱིར་ཁྱོད་ཀྱིས་དགེ་སློང་འདིའི་གོས་རྣམས་ཁྲུས་ཤིག་། དེ་བཞིན་གཤེགས་པས་ནི་ཆུ་བླུགས་སོ་༎ དེ་ནས་ཚེ་དང་ལྡན་པ་ཀུན་དགའ་བོས་དགེ་སློང་ནད་པ་དེའི་གོས་བཀྲུས་ཆུ་བླུགས་སོ་༎ སོ་༎ བཅོམ་ལྡན་འདས་ཀྱིས་ནི་ཆུ་བླུགས་སོ་༎ དེ་བཞིན་དུ་སྦྱར་ཏེ་། དེ་ནས་ཚེ་དང་ལྡན་པ་ཀུན་དགའ་བོས་དགེ་སློང་ནད་པ་དེ་ཤིན་ཏུ་ལེགས་པར་བླངས་ཏེ་ཕྱི་རོལ་དུ་ཕྱུང་ནས་བཀྲུས་སོ་༎ བཅོམ་ལྡན་འདས་ཀྱིས་ནི་ཆུ་བླུགས་སོ་ཞེས་གསུངས་པ་བཞིན་ནོ་༎ ཡང་སྨྲས་པ་། གང་དག་མགུ་བས་ཆེ་ཉིད་དང་༎ མ་མགུས་མི་བཟང་རྒུད་འགྱུར་བ་༎ དེ་དག་སྲོག་ཀྱང་ཡོངས་བཏང་ནས་༎ མགུ་བར་བྱ་བར་རིགས་པ་ཡིན་༎ གང་དག་མགུ་བྱས་མང་པོ་རྣམས་༎ གྲུབ་དེ་སེམས་ཅན་འདི་དག་ཉིད་༎ འཇིག་རྟེན་ན་ནི་སེམས་ཅན་ལས་༎ གྲུབ་པའི་ཞིང་གཞན་ཡོད་མ་ཡིན་༎ འདི་དག་ཡིད་བཞིན་ནོར་བུ་དང་༎ བུམ་བཟང་འདོད་འཇོའི་བ་དང་ནི་༎ བླ་མ་དང་ནི་ལྷ་འདྲ་བ་༎ དེས་ན་འདི་དག་མགུ་བར་བྱ་༎ གཞན་ཡང་ག-ཡོ་མེད་གཉེན་གྱུར་ཅིང་༎ ཕན་པ་དཔག་མེད་མཛད་རྣམས་ལ་༎ སེམས་ཅན་མགུ་བྱ་མ་གཏོགས་པར་༎ གཞན་འགའ་ཞིག་གིས་ལན་ལོན་འགྱུར་༎ ༄༨༨ཨ་༌་༎ རལ་པའི་ནང་གནས་སེམས་ཅན་རྣམས་༎ འབད་པས་ག-ཡོ་བ་མེད་པར་ནི་༎ ཇི་ལྟར་བཞེན་བཞིན་མགོན་པོས་སྔོན་༎ དབུ་ཡིས་བཟུང་བར་གྱུར་པ་ཡིན་༎ གང་ཕྱིར་སྐུ་གཏོང་མནར་མེད་འཇུག་པ་ལ་༎ དེ་ལ་བྱས་པས་ལན་ལོན་ཉིད་འགྱུར་བ་༎ དེས་ནི་གནོད་ཆེན་བྱེད་ཀྱང་དེ་དག་ལ་༎ ལེགས་པས་ཐམས་ཅད་རབ་ཏུ་སྤྱད་པར་བྱ་༎ རེ་ཞིག་བདག་གི་རྗེར་གྱུར་ཉིད་ཀྱང་ནི་༎ གང་ཕྱིར་རང་གི་སྐུ་ལའང་མི་གཟིགས་པ་༎ རྗེ་བོ་དེ་དང་དེ་ལ་ཇི་ལྟར་བདག་། ང་རྒྱལ་བྱེད་ཅིང་བྲན་གྱི་དངོས་མི་བྱེད་༎ གང་དག་བདེ་བས་ཐུབ་རྣམས་དགྱེས་འགྱུར་ཞིང་༎ གང་ལ་གནོད་ན་མི་དགྱེས་འབྱུང་འགྱུར་བ་༎ དེ་དག་དགའ་བས་ཐུབ་དབང་ཀུན་དགྱེས་ཤིང་༎ དེ་ལ་གནོད་བྱས་ཐུབ་ལ་གནོད་པ་བྱས་༎ ཇི་ལྟར་ལུས་ལ་ཀུན་ནས་མེ་འབར་བ་༎ འདོད་པ་ཀུན་གྱིས་ཡིད་བདེར་མི་འགྱུར་བ་༎ དེ་བཞིན་སེམས་ཅན་གནོད་པ་བྱས་ན་ཡང་༎ ཐུགས་རྗེ་ཆེ་རྣམས་དགྱེས་པའི་ཐབས་མེད་དོ་༎ དེ་བས་བདག་གིས་འགྲོ་ལ་གནོད་བྱས་པས་༎ ཐུགས་རྗེ་ཆེ་ཀུན་མི་དགེས་གྱུར་པ་གང་༎ སྡིག་དེ་དི་རིང་སོ་སོར་བཤགས་བགྱི་ཡིས་༎ མི་དགེས་གང་ལགས་དེ་ཐུབ་བཟོད་པར་གསོལ་༎ དེ་བཞིན་གཤེགས་རྣམས་མཉེས་པར་བགྱིད་སླད་དེང་༎ བདག་ཉིད་ཀུན་གྱིས་འཇིག་རྟེན་བྲན་དུ་མཆི་༎ འགྲོ་མང་བདག་འདིའི་མགོ་ལ་རྡོག་བསྣུན་ནམ་༎ ཡང་ན་གནོད་པར་བྱེད་བཟོད་འཇིག་རྟེན་མགོན་༎ འགྲོ་བ་འདི་ཀུན་ཐུགས་རྗེའི་བདག་ཅན་དེས་༎ བདག་ཏུ་མཛད་པ་འདི་ལ་ཐེ་ཚོམ་མེད་༎ སེམས་ཅན་ངོ་བོར་མཐོང་བ་འདི་དག་ནི་༎ མགོན་དེ་བདག་ཉིད་ཅི་ཕྱིར་གུས་མི་བྱེད་༎ འདི་ཉིད་དེ་བཞིན་གཤེགས་པ་མཉེས་བྱེད་ཡིན་༎ རང་དོན་ཡང་དག་སྒྲུབ་བྱེད་འདི་ཉིད་ཡིན་༎ འཇིག་རྟེན་སྡུག་བསྔལ་སེལ་བའང་འདི་ཉིད་དེ་༎ དེས་ན་བདག་ཉིད་རྟག་ཏུ་དེ་ཉིད་བྱ་༎ དཔེར་ན་རྒྱལ་པོའི་མི་འགའ་ཞིག་༎ སྐྱེ་བོ་མང་ལ་གནོད་བྱེད་ཀྱང་༎ སྐྱེ་བོ་མིག་རྒྱང་རིང་པོ་དག་། ནུས་ཀྱང་སླར་གནོད་མི་བྱེད་དེ་༎ འདི་ལྟར་དེ་གཅིག་མ་ཡིན་གྱི་༎ རྒྱལ་པོའི་མཐུ་སྟོབས་དེ་ཡི་མཐུ་༎ དེ་བཞིན་གནོད་བྱེད་ཉམ་ཆུང་བ་༎ འགའ་ཡང་ཁྱད་དུ་གསད་མི་བྱ་༎ འདི་ལྟར་དམྱལ་བའི་སྲུང་མ་དང་༎ ཐུགས་རྗེ་ལྡན་རྣམས་དེ་ཡི་དཔུང་༎ དེས་ན་དམངས་ཀྱིས་རྒྱལ་གཏུམ་བཞིན་༎ ༄༨༨བ་སེམས་ཅན་རྣམས་ནི་མགུ་བར་བྱ་༎ རྒྱལ་པོ་ལྟ་ཞིག་ཁྲོས་ན་ཡང་༎ སེམས་ཅན་མི་མགུ་བྱས་པ་ཡིས་༎ མྱོང་བར་འགྱུར་བ་གང་ཡིན་པ་༎ དམྱལ་བའི་གནོད་པ་དེས་བྱེད་དམ་༎ རྒྱལ་པོ་ལྟ་ཞིག་མགུ་ན་ཡང་༎ སེམས་ཅན་མགུ་བར་བྱས་པ་ཡི་༎ ཐོབ་པར་འགྱུར་བ་གང་ཡིན་པ་༎ སངས་རྒྱས་ཉིད་སྦྱིན་མི་སྲིད་དོ་༎ སེམས་ཅན་མགུ་ལས་བྱུང་བ་ཡི་༎ མ་འོངས་སངས་རྒྱས་འགྲུབ་ལྟ་ཞོག་༎ ཚེ་འདི་ཉིད་ལ་དཔལ་ཆེན་དང་༎ གྲགས་དང་སྐྱིད་གྱུར་ཅིས་མ་མཐོང་༎ མཛེས་པ་ཉིད་དང་ནད་མེད་དང་༎ རབ་དགའ་ཡུན་རིང་འཚོ་བ་དང་༎ འཁོར་ལོས་སྒྱུར་བའི་བདེ་རྒྱས་ནི་༎ འཁོར་ཚེ་བཟོད་པས་ཐོབ་པར་བྱེད་༎ བྱམས་སེམས་ལྡན་ལ་མཆོད་བྱས་གང་༎ དེ་ནི་སེམས་ཅན་ཆེ་བ་ཉིད་༎ སངས་རྒྱས་དང་བའི་བསོད་ནམས་གང་༎ དེ་ནི་སངས་རྒྱས་ཆེ་བ་ཉིད་༎ དེ་ལྟ་བས་ན་ཟློ་བ་སྒྲོན་མའི་མདོ་ལས་ཀྱང་། བྱམས་པ་བསྒོམས་པའི་འབྲས་བུ་བརྗོད་དེ་༎ མཆོད་པ་ཚད་མེད་རྣམ་མང་ཇི་སྙེད་པ་༎ ཞིང་ནི་བྱེ་བ་ཁྲག་ཁྲིག་གཏམས་སྙེད་དུ་༎ སྐྱེས་བུ་མཆོག་ལ་མཆོད་པ་དེ་བྱས་པས་༎ བྱམས་པའི་སེམས་ལ་གྲངས་དང་ཆར་མི་ཕོད་༎ ཅེས་བྱ་བའོ་༎ དེ་ལྟ་བས་ན་སྦྱིན་པའི་གནས་ཆེན་པོ་དེ་ལྟ་བུ་དག་ལ་ཁེངས་པ་རྟག་ཏུ་སྤང་བར་བྱ་། ཁེངས་པ་འདི་ནི་ཚུལ་བཞིན་མ་ཡིན་པ་ཡིད་ལ་བྱེད་པ་ལས་བྱུང་བའི་ཕྱིར་དེ་ལ་མི་འཇུག་པར་སྒྲིམ་པར་བྱ་སྟེ་། དཀོན་མཆོག་སྤྲིན་ལས་ཇི་སྐད་དུ་། རིགས་ཀྱི་བུ་ཇི་ལྟར་ན་བྱང་ཆུབ་སེམས་དཔའ་ཚུལ་བཞིན་མ་ཡིན་པའི་ཡིད་ལ་བྱེད་པ་དང་བྲལ་བ་ཡིན་ཞེ་ན་། འདི་ལ་བྱང་ཆུབ་སེམས་དཔའ་གཅིག་པུ་ཀློག་ཏུ་སོང་སྟེ་། རབ་ཏུ་དབེན་པར་གནས་ཤིང་༏་འདི་ལྟར་བདག་ནི་མ་འདྲེས་པར་གནས་པ་སྟེ་། བདག་ནི་རབ་ཏུ་དབེན་པ་ན་གནས་པའོ་༎ བདག་ནི་དེ་བཞིན་གཤེགས་པའི་ཆོས་འདུལ་བ་ལ་ཞུགས་པའོ་༎ དགེ་སྦྱོང་ངམ་བྲམ་ཟེ་གཞན་གང་ཡིན་པ་དག་ནི་ཀུན་ཀྱང་འདྲེས་པས་གནས་པ་། འདུ་འཛི་མང་བ་དེ་བཞིན་གཤེགས་པའི་ཆོས་འདུལ་བ་ལས་ཉམས་པའོ་སྙམ་དུ་སེམས་མི་སྐྱེད་དེ་། དེ་ལྟར་ན་བྱང་ཆུབ་སེམས་དཔའ་ཚུལ་བཞིན་མ་ཡིན་པའི་ཡིད་ལ་བྱེད་པ་དང་བྲལ་བ་ཡིན་ནོ་ཞེས་གསུངས་པ་ལྟ་བུའོ་༎ ཡང་དེ་ཉིད་ལས་འདི་ལ་བྱང་ཆུབ་སེམས་དཔའ་བརྩོན་འགྲུས་རྩོམ་པ་ནི་བརྩོན་འགྲུས་དེའི་རོ་མྱོང་བར་མི་བྱེད་དེ་། བརྩོན་༄༨༩ཨ་༌་༎ འགྲུས་དེས་གཞན་ལ་མི་སྨོད་བདག་ལ་མི་སྟོད་དོ་༎ དེ་འདི་སྙམ་དུ་ཤེས་རབ་དང་ལྡན་པའི་རང་བཞིན་ཅན་སུ་ཞིག་བདག་གི་ལས་ལ་བརྩོན་པས་གཞན་ལ་སྨོད་སྙམ་དུ་སེམས་ཏེ་། རིགས་ཀྱི་བུ་དེ་ལྟར་ན་བྱང་ཆུབ་སེམས་དཔའ་བསྙེམས་པ་མེད་པའི་བརྩོན་འགྲུས་ཅན་ཡིན་ནོ་ཞེས་གསུངས་སོ་༎ བསོད་ནམས་བསྲུང་བ་མདོར་བསྡུས་པ་ནི་འདི་ཡིན་ཏེ་། བྱང་ཆུབ་ཏུ་ཡོངས་སུ་བསྔོ་བ་གང་ཡིན་པའོ་༎ ཇི་སྐད་དུ་འཕགས་པ་བློ་གྲོས་མི་ཟད་པས་བསྟན་པའི་མདོ་ལས་། དགེ་བའི་རྩ་བ་བྱང་ཆུབ་ཏུ་ཡོངས་སུ་བསྔོས་པ་ནི་བྱང་ཆུབ་ཀྱི་སྙིང་པོ་ལ་འདུག་གི་བར་དུ་བར་མདོར་འགའ་ཡང་ཟད་པར་མི་འགྱུར་རོ་༎ བཙུན་པ་ཤ་ར་དབ༹་ཏིའི་བུ་འདི་ལྟ་སྟེ་། དཔེར་ན་ཆུའི་ཐིགས་པ་རྒྱ་མཚོ་ཆེན་པོར་ལྷུང་བ་ནི་བསྐལ་པའི་མཐར་ཐུག་གི་བར་དུ་བར་མདོར་ཟད་པ་མེད་དོ་ཞེས་གསུངས་སོ་༎ བསླབ་པ་ཀུན་ལས་བཏུས་པ་ལས་ལོངས་སྤྱོད་དང་བསོད་ནམས་བསྲུང་བའི་ལེའུ་སྟེ་བདུན་པའོ་། ༎ ། ལུས་ལ་སོགས་པ་གསུམ་བསྲུང་བ་བཤད་ཟིན་ཏེ་། ད་ནི་དག་ལ་བརྗོད་པར་བྱའོ་༎ ཅིའི་དོན་དུ་ཞེ་ན་། ལུས་ནི་རྣམ་པར་སྦྱང་བྱས་ན་༎ ཕན་པའི་ལོངས་སྤྱོད་འགྱུར་བ་སྟེ་༎ འབྲས་ཆན་ལེགས་པར་ཚེས་པ་དང་༎ གཟེག་མེད་ལུས་ཅན་ཕན་པ་འདྲ་༎ འཕགས་པ་དེ་བཞིན་གཤེགས་པའི་གསང་བའི་མདོ་ལས་ཇི་སྐད་དུ་གང་ཡང་གྲོང་ཁྱེར་ཆེན་པོ་དག་གི་དུར་ཁྲོད་ཆེན་པོ་སྲོག་ཆགས་བརྒྱ་སྟོང་དུ་མས་གང་བར་གྱུར་བ་དེར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དེས་བདག་གི་ལུས་ཆེན་པོ་ཤི་ཞིང་དུས་ལས་འདས་པར་སྟོན་ཏོ་༎ དེར་སེམས་ཅན་དུད་འགྲོའི་སྐྱེ་གནས་སུ་གྱུར་པ་དེ་དག་གིས་ཇི་ཙམ་འདོད་པར་ཤ་ལ་ཟོས་ནས་ཚེའི་མཐར་ཕྱིན་ཏེ་འཆི་བའི་དུས་སུ་གྱུར་ཅིང་ཤི་ནས་བདེ་འགྲོ་མཐོ་རིས་ཀྱི་འཇིག་རྟེན་དུ་ལྷའི་ནང་དུ་སྐྱེ་བ་དང་། དེ་དག་གི་ཡོངས་སུ་མྱ་ངན་ལས་འདའ་བའི་བར་གྱི་རྒྱུར་འགྱུར་བ་གང་ཡིན་པ་དེ་ཡང་བྱང་ཆུབ་སེམས་དཔའ་དེ་ཉིད་ཀྱི་སྔོན་གྱི་སྨོན་ལམ་ཡོངས་སུ་དག་པའི་ཕྱིར་ཏེ་། སེམས་ཅན་གང་དག་གིས་བདག་འཆི་བའི་དུས་སུ་གྱུར་པའི་ཤ་ཟོས་པ་དེ་དག་ལ་དེ་ཉིད་མཐོ་རིས་སུ་སྐྱེ་བ་ནས་ཡོངས་སུ་མྱ་ངན་ལས་འདའ་བའི་བར་གྱི་རྒྱུར་གྱུར་ཅིག་ཅེས་གང་གིས་ཡུན་རིང་པོ་ནས་སྨོན་ལམ་བཏབ་སྟེ་ཚུལ་ཁྲིམས་དང་ལྡན་པ་དེའི་བསམ་པ་གྲུབ་པ་༄༨༩བ་དང་དོན་དུ་གཉེར་བ་གྲུབ་པ་དང་སྨོན་ལམ་གྲུབ་པ་ཡིན་ནོ་ཞེས་གསུངས་པ་ལྟ་བུའོ་༎ ཡང་དེ་ཉིད་ལས་དེ་ཆོས་ཀྱི་སྐུས་རབ་ཏུ་ཕྱེ་བས་ན་མཐོང་བས་ཀྱང་སེམས་ཅན་རྣམས་ཀྱི་དོན་བྱེད་དོ་༎ ཐོས་པ་དང་རེག་པས་ཀྱང་སེམས་ཅན་རྣམས་ཀྱི་དོན་བྱེད་དོ་༎ ཞི་བའི་བློ་གྲོས་འདི་ལྟ་སྟེ་དཔེར་ན་། སྨན་པའི་རྒྱལ་པོ་འཚོ་བྱེད་ཀྱིས་རྩི་ཐམས་ཅད་བསྡུས་ཏེ་རྩི་ཤིང་མང་པོ་ལས་བུ་མོའི་གཟུགས་བཟང་ཞིང་མཛེས་པ་བལྟ་ན་སྡུག་པ་ལེགས་པར་བྱས་ཏེ་ལེགས་པར་ཟིན་ཅིང་ལེགས་པར་བྱི་དོར་བྱས་པ་དེ་འོང་ངམ་འགྲོའམ་འགྲེང་ངམ་འདུག་གམ་ཉལ་ཡང་རྟོག་པ་མེད་ཅིང་རྣམ་པར་རྟོག་པ་མེད་དོ་༎ དེར་ནད་པ་གང་དག་བཙུན་པ་བཙུན་པ་རྒྱལ་པོའམ་རྒྱལ་པོའི་བློན་པོ་ཆེན་པོའམ་རྒྱལ་པོའི་བུའམ་ཚོང་དཔོན་ནམ་ཁྱིམ་བདག་གམ་བློན་པོའམ་རྒྱལ་ཕྲན་གང་དག་འོང་བ་དེ་དག་སྨན་པའི་རྒྱལ་པོ་འཚོ་བྱེད་ཀྱིས་སྨན་གྱི་བུ་མོ་དེ་དང་དེ་དག་ཕྲད་མ་ཐག་ཏུ་ནད་ཐམས་ཅད་བྱང་སྟེ་ནད་མེད་ཅིང་བདེ་བ་ལས་ཉམས་པ་མེད་པར་འགྱུར་རོ་༎ ཞི་བའི་བློ་གྲོས་སྨན་པ་གཞན་ལ་མེད་པ་སྨན་པའི་རྒྱལ་པོ་འཚོ་བྱེད་ཀྱིས་འཇིག་རྟེན་གྱི་ནད་གསོ་བའི་ཤེས་པ་ལ་ལྟོས་༎ ཞི་བའི་བློ་གྲོས་དེ་བཞིན་དུ་བྱང་ཆུབ་སེམས་དཔའ་ཆོས་ཀྱི་སྐུས་རབ་ཏུ་ཕྱེ་བ་ཡང་སེམས་ཅན་བུད་མེད་དང་སྐྱེས་པ་དང་ཁྱེའུ་དང་བུ་མོ་འདོད་ཆགས་དང་ཞེ་སྡང་དང་གཏི་མུག་གིས་ཡོངས་སུ་གདུངས་པ་ཇི་སྙེད་པ་དེ་དག་གི་ལུས་ལ་རེག་ན་། རེག་མ་ཐག་ཏུ་དེ་དག་གི་ཉོན་མོངས་པ་ཐམས་ཅད་སེལ་བར་འགྱུར་རོ་༎ ལུས་ཡོངས་སུ་གདུང་བ་དང་བྲལ་བར་ཡང་ཤེས་སོ་༎ འདི་ནི་འདི་ལྟར་བྱང་ཆུབ་སེམས་དཔའ་དེ་ཉིད་ཀྱི་སྔོན་གྱི་སྨོན་ལམ་ཤིན་ཏུ་ཡོངས་སུ་དག་པའི་ཕྱིར་རོ་ཞེས་གསུངས་ཏེ་། དེའི་དོན་དུ་ལུས་སྦྱང་བར་བྱའོ་༎ གཞན་ཡང་། ཇི་ལྟར་ལོ་ཐོག་རྩས་ཁེབས་ན་༎ ནད་ཀྱིས་ཞུམ་ཞིང་རྒྱས་མི་འགྱུར་༎ དེ་ལྟར་སངས་རྒྱས་མྱུ་གུ་ཡང་༎ ཉོན་མོངས་ཁེབས་ན་རྒྱས་མི་འགྱུར་༎ གཉེན་པོས་བསལ་ན་འཕེལ་བར་འགྱུར་། ཞེས་བྱ་བར་དགོངས་པའོ་༎ ལུས་ཀྱི་དག་པ་གང་ཞེ་ན་། སྡིག་དང་ཉོན་མོངས་རྣམས་སྦྱང་ཡིན་༎ རྫོགས་སངས་རྒྱས་ཀྱིས་གསུངས་ཚུལ་དུ་༎ འབད་པ་མེད་ན་ང་སོང་འགྲོ་༎ དེ་ལ་སྡིག་པ་སྦྱང་བ་ནི་ཆོས་བཞི་བསྟན་པའི་མདོ་ལས་བསྟེན་ཏེ་། བྱམས་པ་བྱང་ཆུབ་སེམས་དཔའ་སེམས་དཔའ་༄༩༠ཨ་༌་༎ ཆེན་པོ་ཆོས་བཞི་དང་ལྡན་ན་སྡིག་པ་བྱས་ཤིང་བསགས་པ་ཟིལ་གྱིས་ནོན་པར་འགྱུར་རོ་༎ བཞི་གང་ཞེ་ན་འདི་ལྟ་སྟེ་། རྣམ་པར་སུན་འབྱིན་པ་ཀུན་ཏུ་སྤྱོད་པ་དང་། གཉེན་པོ་ཀུན་ཏུ་སྤྱོད་པ་དང་། ཉེས་པ་ལས་ཟློག་པའི་སྟོབས་དང་། རྟེན་གྱི་སྟོབས་སོ་༎ དེ་ལ་རྣམ་པར་སུན་འབྱིན་པ་ཀུན་ཏུ་སྤྱོད་པ་ནི་མི་དགེ་བའི་ལས་སྤྱོད་པ་དེ་ལ་འགྱོད་པ་མང་བ་ཡིན་ནོ་༎ དེ་ལ་གཉེན་པོ་ཀུན་ཏུ་སྤྱོད་པ་ནི་མི་དགེ་བའི་ལས་བྱས་ནས་ཀྱང་དགེ་བའི་ལས་ལ་ཤིན་ཏུ་བརྩོན་པའོ་༎ དེ་ལ་ཉེས་པ་ལས་ཟློག་པའི་སྟོབས་ནི་སྡོམ་པ་ཡང་དག་པར་བླངས་པས་མི་བྱེད་པའི་སྡོམ་པ་ཐོབ་པའོ་༎ དེ་ལ་རྟེན་གྱི་སྟོབས་ནི་སངས་རྒྱས་དང་ཆོས་དང་དགེ་འདུན་ལ་སྐྱབས་སུ་འགྲོ་བ་དང་བྱང་ཆུབ་ཀྱི་སེམས་མི་གཏོང་བ་པ་ཐོབ་པའོ་༎ སྟེ་། དེ་སྟོབས་དང་ལྡན་པ་ལ་བརྟེན་པས་སྡིག་པས་ཟིལ་གྱིས་གནོན་པར་པ་ཐོབ་པའོ་༎ སྟེ་། མི་ནུས་སོ་༎ བྱམས་པ་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་བཞི་པོ་དེ་དག་དང་ལྡན་ན་སྡིག་པ་བྱས་ཤིང་བསགས་པ་ཟིལ་གྱིས་ནོན་པར་འགྱུར་རོ་པ་ཐོབ་པའོ་༎ སྟེ་། མི་ནུས་སོ་༎ ཞེས་བྱ་བའོ་༎ དེ་ལ་རྣམ་པར་སྨོད་པ་ཀུན་ཏུ་སྤྱོད་པ་ཇི་ལྟར་བསྒོམ་པར་བྱ་ཞེ་པ་ཐོབ་པའོ་༎ སྟེ་། མི་ནུས་སོ་༎ ཞེས་བྱ་བའོ་༎ ན་། གསེར་འོད་དམ་པའི་མདོ་ལས་ཇི་སྐད་བསྟན་པ་ལྟ་བུ་སྟེ་། སངས་རྒྱས་རྐང་གཉིས་དམ་པ་དག་། ཐུགས་བརྩེ་ཐུགས་རྗེ་ལྡན་པའི་ཐུགས་༎ གང་དག་ཕྱོགས་བཅུའི་འཇིག་རྟེན་ན་༎ བཞུགས་པ་བདག་ལ་དགོངས་སུ་གསོལ་༎ བདག་གིས་སྔོན་ཆད་སྡིག་པའི་ལས་༎ ཤིན་ཏུ་མི་བཟད་གང་བགྱིས་པ་༎ སྟོབས་བཅུའི་སྤྱན་སྔར་མཆིས་ནས་ནི་༎ དེ་དག་ཐམས་ཅད་བཤགས་པར་བགྱི་༎ ཕ་མ་དག་ཏུ་མི་འཛིན་དང་༎ སངས་རྒྱས་རྣམས་སུ་མི་འཛིན་དང་༎ དགེ་བ་དག་ཏུ་མི་འཛིན་པས་༎ སྡིག་པ་བདག་གིས་གན་བགྱིས་དང་༎ ཕྱུག་པའི་རྒྱགས་པས་དྲེགས་པ་དང་༎ རིགས་དང་ལོངས་སྤྱོད་རྒྱགས་པ་དག་༎ གཞོན་པའི་རྒྱགས་པས་དྲེགས་པ་ཡིས་༎ བདག་གིས་སྡིག་པ་གང་བགྱིས་དང་༎ ཉེས་པའི་དམིགས་སུ་མ་མཐོང་བས་༎ ཉེས་པ་བགྱིས་པའི་ལས་དང་ནི་༎ ཉེས་པར་བསགས་ཤིང་ཉེས་སྨྲས་པའི་༎ སྡིག་ལས་བདག་གིས་གང་བགྱིས་དང་༎ བྱིས་པའི་བློ་ཡིས་འཇུག་པ་དང་༎ མི་ཤེས་མུན་པའི་སེམས་དང་ནི་༎ སྡིག་པའི་གྲོགས་པོའི་དབང་གྱུར་དང་༎ ཉོན་མོངས་རྣམ་པར་འཁྲུག་སེམས་༄༩༠བ་དང་༏་། རྩེད་མོ་དགའ་བའི་དབང་ཉིད་དང་༎ མྱ་ངན་དང་ནི་ནད་དབང་དང་༎ ནོར་གྱིས་མ་ཆོག་ཉེས་པ་ཡིས་༎ བདག་གིས་སྡིག་པ་གང་བགྱིས་དང་༎ འཕགས་མིན་སྐྱེ་བོ་འདྲེ་བ་དང་༎ ཕྲག་དོག་སེར་སྣ་སྒྱུ་དང་ནི་༎ ག-ཡོ་དང་དབུལ་བའི་ཉེས་པ་ཡིས་༎ བདག་གིས་སྡིག་པ་གང་བགྱིས་དང་༏་། ཕོངས་དང་རྒུད་པའི་དུས་ཀྱི་ཚེ་༎ འདོད་པ་རྣམས་ཀྱི་འཇིགས་རྒྱུ་དང་༎ ཕྱུག་པོ་མ་ཡིན་གྱུར་པ་ཡིས་༎ བདག་གིས་སྡིག་པ་གང་བགྱིས་དང་༎ ག-ཡོ་བའི་སེམས་ཀྱི་དབང་ཉིད་དང་༎ འདོད་དང་ཁྲོ་བའི་དབང་དག་དང་༎ བཀྲེས་དང་སྐོམ་གྱིས་ཉེན་པ་ཡིས་༎ བདག་གིས་སྡིག་པ་གང་བགྱིས་དང་༎ བཟའ་བ་དག་དང་བཏུང་བ་དང་༎ བུད་མེད་རྒྱུ་དང་གོས་ཀྱི་ཕྱིར་༎ ཉོན་མོངས་གདུང་བ་སྣ་ཚོགས་ཀྱིས་། བདག་གིས་སྡིག་པ་གང་བགྱིས་དང་༎ ལུས་དང་ངག་དང་ཡིད་ཀྱི་སྡིག་། ཉེས་སྤྱད་རྣམ་པར་གསུམ་བསགས་ནི་༎ འདི་འདྲའི་ཚུལ་གྱིས་གང་བགྱིས་པ་༎ དེ་དག་ཐམས་ཅད་བདག་འཆགས་སོ་༎ སངས་རྒྱས་རྣམས་དང་ཆོས་རྣམས་དང་༎ དེ་བཞིན་ཉོན་ཐོས་རྣམས་ལ་ཡང་༎ གུས་པ་མ་ལགས་གང་བགྱིས་པ་༎ དེ་དག་ཐམས་ཅད་བདག་འཆགས་སོ་༎ གང་ཡང་རང་སངས་རྒྱས་རྣམས་དང་༎ བྱང་ཆུབ་སེམས་དཔའ་རྣམས་ལ་ཡང་༎ གུས་པ་མ་ལགས་བགྱིས་པ་རྣམས་༎ དེ་དག་ཐམས་ཅད་བདག་འཆགས་སོ་༎ དམ་ཆོས་སྨྲ་བ་རྣམས་ལ་ཡང་༎ གུས་པ་མ་ལགས་བགྱིས་པ་དང་༎ ཆོས་ལའང་གུས་པར་མ་བགྱིས་པ་༎ དེ་དག་ཐམས་ཅད་བདག་འཆགས་སོ་༎ བདག་གིས་རྟག་ཏུ་མི་ཤེས་པས་༎ དམ་པའི་ཆོས་ནི་སྤངས་པ་དང་༎ ཕ་མ་རྣམས་ལ་མ་གུས་དང་༎ དེ་དག་ཐམས་ཅད་བདག་འཆགས་སོ་༎ བླུན་པ་དང་ནི་བྱིས་པ་དང་༎ འདོད་ཆགས་ཞེ་སྡང་གཏི་མུག་དང་༎ ང་རྒྱལ་དྲེགས་པས་བསྒྲིབས་བགྱིས་པ་༎ དེ་དག་ཐམས་ཅད་བདག་འཆགས་སོ་༎ བདག་གིས་ཕྱོགས་བཅུའི་འཇིག་རྟེན་དུ་༎ སྟོབས་བཅུ་རྣམས་ལ་མཆོད་པར་བགྱི་༎ བདག་གིས་ཕྱོགས་བཅུའི་སེམས་ཅན་རྣམས་༎ སྡུག་བསྔལ་ཀུན་ལས་གདོན་པར་བགྱི་༎ སེམས་ཅན་བསམ་གྱིས་མི་ཁྱབ་ཀུན་༎ ས་བཅུ་ལ་ནི་དགོད་པར་བགྱི་༎ ས་བཅུ་ལ་ནི་གནས་ནས་ཀྱང་༎ ཐམས་ཅད་དེ་བཞིན་གཤེགས་གྱུར་ཅིག་། ཇི་སྲིད་སྡུག་བསྔལ་རྒྱ་མཚོ་༄༩༡ཨ་༌་༎ ལས་༏་། དེ་ཀུན་མཐར་བགྱི་ནུས་སྲིད་དུ་༎ སེམས་ཅན་རེ་རེའི་ཕྱིར་ཡང་ནི་༎ བསྐལ་པ་བྱེ་བར་སྤྱད་པར་བགྱི་༎ གསེར་འོད་དམ་པ་ཞེས་བགྱི་བ་༎ ལས་རྣམས་ཐམས་ཅད་བྱང་བགྱིད་པ་༎ ཟབ་མོ་དག་ནི་སྟོན་པ་འདི་༎ སེམས་ཅན་དེ་དག་བསྟན་པར་བགྱི་༎ གང་གིས་བསྐལ་བ་སྟོང་རྣམས་སུ་༎ སྡིག་པ་ཤིན་ཏུ་མི་བཟད་བགྱིས་༎ ལན་ཅིག་རབ་ཏུ་བཤགས་པ་ཡིས་༎ དེ་དག་ཐམས་ཅད་བྱང་བར་འགྱུར་༎ གང་གིས་ལས་ཀྱི་སྒྲིབ་པ་རྣམས་༎ མྱུར་དུ་ཡང་དག་ཟད་འགྱུར་བ་༎ གསེར་འོད་དམ་པ་དགེ་བ་ཡིས་༎ བཤགས་པ་འདི་དག་བཤགས་ནས་ནི་༎ རིན་ཆེན་འབྱུང་གནས་མཆོག་བཅུ་པོ་༎ ས་བཅུ་ལ་ནི་གནས་པར་བགྱི་༎ སངས་རྒྱས་ཡོན་ཏན་སྣང་བར་བགྱི་༎ སྲིད་པའི་མཚོ་ལས་བསྒྲལ་བར་བགྱི་༎ སངས་རྒྱས་རྒྱ་མཚོ་ཆུ་བོ་དང་༎ ཡོན་ཏན་རྒྱ་མཚོ་ཟབ་མོ་དེ་༎ སངས་རྒྱས་ཡོན་ཏན་བསམ་ཡས་ཀྱིས་༎ ཐམས་ཅད་མཁྱེན་དུ་རྫོགས་པར་བགྱི་༎ ཏིང་འཛིན་བརྒྱ་ཕྲག་སྟོང་རྣམས་དང་༎ གཟུངས་རྣམས་བསམ་གྱིས་མི་ཁྱབ་དང་༎ དབང་སྟོབས་བྱང་ཆུབ་ཡན་ལག་གིས་༎ སྟོབས་བཅུ་དམ་པར་འགྱུར་བར་བགྱི་༎ དགོངས་པའི་ཐུགས་ཀྱིས་སངས་རྒྱས་རྣམས་༎ བདག་ལ་རྣམ་པར་གཟིགས་སུ་གསོལ༎ ཐུགས་རྗེ་ལྡན་པའི་ཐུགས་ཀྱིས་ནི་༎ ནོངས་པར་རབ་ཏུ་གཟུང་དུ་གསོལ་༎ བདག་གིས་བསྐལ་པ་བརྒྱ་རྣམས་སུ་༎ སྔོན་ཆད་སྡིག་པ་གང་བགྱིས་པ་༎ དེ་ཕྱིར་བདག་ནི་མྱ་ངན་སེམས་༎ ཕོངས་དང་མྱ་ངན་འཇིགས་པས་གཟིར་༎ སྡིག་པའི་ལས་ལ་འཇིགས་པར་བགྱི་༎ ཡིད་ནི་རྟག་ཏུ་དམན་པར་གྱུར་༎ གང་དང་གང་དུ་སྤྱོད་བགྱིད་པ་༎ བདག་ནི་གང་དུའང་དགའ་མ་མཆིས་༎ སངས་རྒྱས་ཐམས་ཅད་ཐུགས་རྗེ་ལྡན་༎ འགྲོ་བ་ཀུན་གྱི་འཇིགས་སེལ་བས་༎ ནོངས་པར་རབ་ཏུ་གཟུང་དུ་གསོལ་༎ འཇིགས་པ་དག་ལས་བདག་ཐར་མཛོད་༎ བདག་གི་ཉོན་མོངས་ལས་རྣམས་ཀྱི་༎ དྲི་མ་དེ་བཞིན་གཤེགས་པས་སོལ་༎ སངས་རྒྱས་རྣམས་ཀྱིས་བདག་ལ་ནི་༎ སྙིང་རྗེའི་ཆུ་ཡིས་བཀྲུ་བར་གསོལ་༎ སྡིག་པ་ཐམས་ཅད་བཤགས་པར་བགྱི་༎ སྔོན་ཆད་བདག་གིས་གང་བགྱིས་དང་༎ དེ་ལྟར་བདག་གི་སྡིག་པ་གང་༎ དེ་དག་ཐམས་ཅད་བདག་འཆགས་སོ་༎ ནོངས་༄༩༡བ་པར་བགྱིས་པའི་ལས་རྣམས་ཀུན་༎ སླན་ཆད་མི་བགྱིད་བསྡམས་པར་བགྱི་༎ བདག་གིས་ནོངས་པར་བགྱིས་པ་གང་༎ སྡིག་དེ་བཅབ་པར་མི་བགྱིའོ་༎ ལུས་ཀྱི་ལས་ནི་རྣམ་གསུམ་དང་༎ ངག་གི་རྣམ་པ་བཞི་དག་དང་༎ ཡིད་ཀྱི་རྣམ་པ་གསུམ་པོ་རྣམས་༎ དེ་དག་ཐམས་ཅད་བདག་འཆགས་སོ་༎ ལུས་ཀྱིས་བགྱིས་དང་ངག་གི་ལས་༎ ཡིད་ཀྱིས་རྣམ་པར་བསམས་པ་དང་༎ ལས་རྣམས་བཅུ་པོ་བགྱིས་པ་དག་། དེ་དག་ཐམས་ཅད་བདག་འཆགས་སོ་༎ མི་དགེའི་ལས་བཅུ་སྤངས་ནས་སུ་༎ དགེ་བ་བཅུ་པོ་བསྟེན་བགྱིས་ཏེ་༎ ས་བཅུ་ལ་ནི་བདག་གནས་བགྱི་༎ སྟོབས་བཅུ་མཆོག་ཏུ་འགྱུར་བར་བགྱི་༎ བདག་གི་སྡིག་པའི་ལས་གང་དག་། མི་འདོད་འབྲས་བུ་ཐོབ་བགྱིད་པ་༎ སངས་རྒྱས་སྤྱན་སྔར་མཆིས་ནས་ནི་༎ དེ་དག་ཐམས་ཅད་བཤགས་པར་བགྱི་༎ འཛམ་བུའི་གླིང་འདིར་གང་དག་གང་༎ འཇིག་རྟེན་ཁམས་ནི་གཞན་དག་ཏུ་༎ གང་རྣམས་དགེ་བའི་ལས་བགྱིད་པ་༎ དེ་དག་ཀུན་ལ་ཡི་རང་ངོ་༎ ལུས་དང་ངག་དང་ཡིད་ཀྱིས་ཀྱང་༎ བདག་གིས་བསོད་ནམས་གང་བསྒྲུབས་པ་༎ བདག་ནི་དགེ་བའི་རྩ་བ་དེས་༎ བྱང་ཆུབ་མཆོག་ལ་རེག་པར་བགྱི་༎ སྲིད་མཚོ་ཉམ་ངར་བྱིས་པས་བློ་ཡིས་ནི་༎ ཤིན་ཏུ་མི་བཟད་སྡིག་པ་གང་བགྱིས་པ་༎ སྟོབས་བཅུ་མངའ་བའི་སྤྱན་སྔར་མཆིས་ནས་ནི་༎ སྡིག་པ་དེ་ཀུན་སོ་སོར་བཤགས་པར་བགྱི་༎ སྐྱེ་བ་ཉམ་ང་སྲིད་པ་ཉམ་ང་དང་༎ འཇིག་རྟེན་ཉམ་ང་ག-ཡོ་སེམས་ཉམ་ང་བར་༎ ལུས་ཀྱི་སྤྱོད་པ་ཉམ་ང་སྣ་ཚོགས་ཀྱིས་༎ བདག་གིས་སྡིག་པ་གང་བསགས་དེ་འཆགས་སོ་༎ བྱིས་པ་བླུན་བྱས་ཉོན་མོངས་ཉམ་ང་དང་༎ སྡིག་པའི་གྲོགས་དང་ཕྲད་པ་ཉམ་ང་དང་༎ སྲིད་པ་ཉམ་ང་འདོད་ཆགས་ཉམ་ང་དང་༎ ཞེ་སྡང་གཏི་མུག་མུན་པ་ཉམ་ང་དང་༎ དལ་བའི་ཉམ་ང་དུས་ཀྱི་ཉམ་ང་དང་༎ བསོད་ནམས་བསྒྲུབ་པ་ཉམ་ང་དག་གིས་ཀྱང་༎ རྒྱལ་བ་ཡང་དག་མངོན་སུམ་མཆིས་ནས་ནི་༎ སྡིག་པ་དེ་ཀུན་སོ་སོར་བཤགས་པར་བགྱི་༎ ཞེས་གསུངས་སོ་༎ ཁྱད་པར་དུ་ན་བྱང་ཆུབ་སེམས་དཔའི་ལྟུང་བ་ལྕི་བ་དང་ཡང་བ་རྣམས་བཤགས་པ་ནི་འཕགས་པ་ཉེ་བ་འཁོར་གྱིས་ཞུས་པ་ལས་གསུངས་པ་གང་ཡིན་པའོ་༎ ལྟུང་བ་ལྕི་བ་ཡང་གང་ཡིན་ཞེ་ན་། སྤྱིར་དེ་ལས་༄༩༢ཨ་༌་༎ གསུངས་པ་ནི་། ཉེ་བ་འཁོར་གལ་ཏེ་ཐེག་པ་ཆེན་པོ་ལ་ཡང་དག་པར་ཞུགས་པའི་བྱང་ཆུབ་སེམས་དཔའ་ལ་འདོད་ཆགས་དང་ལྡན་པའི་ལྟུང་བ་གང་གའའི་ཀླུང་གི་བྱེ་མ་སྙེད་བྱུང་ལ་། གང་ཞེ་སྡང་དང་ལྡན་པའི་ལྟུང་བ་གང་ཡིན་པ་ནི་གཅིག་བྱུང་ན་བྱང་ཆུབ་སེམས་དཔའི་ཐེག་པ་བརྩན་བར་བྱ་ན་། དེ་གཉིས་ལས་གང་ཞེ་སྡང་དང་ལྡན་ན་ལྟུང་བ་དེ་ནི་ཤིན་ཏུ་ལྕིའོ་༎ དེ་ཅིའི་ཕྱིར་ཞེ་ན་། ཉེ་བ་འཁོར་ཞེ་སྡང་གིས་ནི་སེམས་ཅན་ཡོངས་སུ་གཏོང་བར་བྱེད་ལ་། འདོད་ཆགས་ནི་སེམས་ཅན་སྡུད་པར་བྱེད་པའི་ཕྱིར་རོ་༎ ཉེ་བ་འཁོར་དེ་ལ་ཉོན་མོངས་པ་གང་སེམས་ཅན་སྡུད་པར་འགྱུར་བ་དེ་ལ་ནི་བྱང་ཆུབ་སེམས་དཔའ་འཛེམ་པའང་མེད་འཇིགས་པ་ཡང་མེད་དོ་༎ དེ་བཞིན་དུ་སྦྱར་ཏེ་། ཉེ་བ་འཁོར་དེ་ལྟ་བས་ན་ཁྱོད་ལ་འདོད་ཆགས་དང་ལྡན་པའི་ལྟུང་བ་ཐམས་ཅད་ནི་ལྟུང་བ་མ་ཡིན་པར་བཤད་དོ་ཞེས་བྱའོ་༎ འདི་ལ་དགོངས་པ་གང་ཞེ་ན་། སེམས་ཅན་སྡུད་པ་ཉིད་དེ་སྔར་བྱེ་བྲག་ཏུ་བྱས་པའི་ཕྱིར་རོ་༎ བསྟན་པ་འདི་ནི་ལྷག་པའི་བསམ་པ་དང་སྙིང་བརྩེ་བ་དང་ལྡན་པ་ལས་ཡིན་ཏེ་། དེ་ཉིད་ལས་དེ་མ་ཐག་ཏུ་ཉེ་བ་འཁོར་། དེ་ལ་གང་ཐབས་ལ་མི་མཁས་པའི་བྱང་ཆུབ་སེམས་དཔའ་དེ་དག་ནི་འདོད་ཆགས་དང་ལྡན་པས་འཇིགས་ཀྱི་ཞེ་སྡང་དང་ལྡན་པས་ནི་མ་ཡིན་ནོ་༏་། ཉེ་བ་འཁོར་བྱང་ཆུབ་སེམས་དཔའ་གང་དག་ཐབས་ལ་མཁས་པ་དེ་དག་ནི་ཞེ་སྡང་དང་ལྡན་པའི་ལྟུང་བས་འཇིགས་ཀྱི་འདོད་ཆགས་དང་ལྡན་པས་ནི་མ་ཡིན་ནོ་ཞེས་གསུངས་སོ་ནོ་༏་༎ ཐབས་མཁས་པ་ཡང་གང་ཞེ་ན་། གང་དག་ཤེས་རབ་དང་སྙིང་རྗེ་གཉིས་ཀྱིས་སེམས་ཅན་གཏོང་བ་ལས་ཟློག་པའོ་༎ གཉི་ག་ལྟར་ཡང་སེམས་ཅན་གཏོང་བར་འགྱུར་ཏེ་། ཤེས་རབ་གཅིག་པུས་ནི་སྡུག་བསྔལ་སྟོང་པ་ཉིད་དུ་ཁོང་དུ་ཆུད་པའི་ཕྱིར་དང་། སྙིང་རྗེ་གཅིག་པུས་ནི་ཉོན་མོངས་པའི་དབང་གིས་རིང་པོར་མི་ཐོགས་པར་སྙིང་རྗེ་ཉམས་པར་འགྱུར་བའི་ཕྱིར་རོ་༎ ཐབས་ལ་མཁས་པའི་མདོ་ལས་ཀྱང་། རིགས་ཀྱི་བུ་དཔེར་ན་། གསང་སྔགས་དང་རིག་སྔགས་འཛིན་པའི་མིའི་རྒྱལ་པོས་བཟུང་སྟེ་། ཐག་པ་ལྔའི་བཅིང་བས་བཅིངས་སུ་ཟིན་ཀྱང་དེ་གང་གི་ཚེ་འགྲོ་བ་འདོད་པ་དེའི་ཚེ་གསང་སྔགས་དང་རིག་སྔགས་ཀྱི་སྟོབས་བསྐྱེད་པ་གཅིག་གིས་བཅིངས་པ་ཐམས་ཅད་༄༩༢བ་གཏུབས་ཏེ་འགྲོའོ་༎ རིགས་ཀྱི་བུ་དེ་བཞིན་དུ་། བྱང་ཆུབ་སེམས་དཔའ་ཐབས་ལ་མཁས་པ་ཡང་གང་གི་ཚེ་འདོད་པའི་ཡོན་ཏན་ལྔ་ལས་དགའ་བར་མྱོང་ཞིང་དེ་དག་དང་ལང་ལོང་དུ་གྱུར་པས་གནས་ཀྱང་གང་གི་ཚེ་འདོད་པར་གྱུར་པ་དེའི་ཚེ་ཤེས་རབ་ཀྱི་སྟོབས་བསྐྱེད་པ་དང་ཐམས་ཅད་མཁྱེན་པ་ཉིད་ཀྱི་སེམས་གཅིག་གིས་འདོད་པའི་ཡོན་ཏན་ཐམས་ཅད་བཅོམ་ནས་ཚངས་པའི་འཇིག་རྟེན་དུ་སྐྱེའོ་ཞེས་གསུངས་སོ་༎ ཞེ་སྡང་ལ་ཡང་དེ་ལྟར་ཅིའི་ཕྱིར་འདོད་པར་མི་བྱེད་ཅེ་ན་། རང་བཞིན་གྱིས་ཁ་ན་མ་ཐོ་བ་དང་བཅས་པའི་ཕྱིར་དང་སྙིང་རྗེ་དང་བྲལ་བས་ན་ཐབས་ཉིད་མི་སྲིད་པའི་ཕྱིར་རོ་༎ ཡང་ན་གཞན་གྱི་དོན་གྲུབ་པ་རང་གི་དོན་ལས་ཤིན་ཏུ་ལྕི་བར་ལྷག་པར་མོས་པ་ན་། ཁྲོ་བ་ལ་གནས་པས་ཀྱང་གཞན་ལ་རྗེས་སུ་བསྟན་ནས་གདུང་བ་སྔོན་དུ་འགྲོ་བས་དེ་མ་ཐག་ཏུ་ཕྱིན་ཆད་མི་བྱེད་པའི་སྡོམ་པ་། འཐོབ་བོ་༎ གནོད་པ་ལས་བཟློག་པའི་ཕྱིར་ཁྲོས་པ་ལ་ཉེས་པ་ཅི་ཡོད་ཅེ་ན་། སྐབས་ཕྱེ་ན་དེའི་བག་ཆགས་གསོས་པར་འགྱུར་བས་སྙིང་རྗེ་ཉམས་པའི་ཉེས་པར་འགྱུར་རོ་༎ དེ་བཅད་ན་རྩ་བ་འཆད་པར་འགྱུར་རོ་ཞེས་འོག་ནས་བསྟན་པར་བྱའོ་༎ གལ་ཏེ་སེམས་ཅན་དེ་ལ་ཕན་དུ་ཟིན་ཀྱང་བྱང་ཆུབ་སེམས་དཔའ་སྙིང་རྗེ་ཉམས་པས་སེམས་ཅན་གྱི་དོན་ཆེན་པོའི་རྒྱུན་ཉམས་པར་འགྱུར་རོ་༎ འཕགས་པ་བདེན་པ་པོའི་ལེའུའི་དཔེས་ནི་སྙིང་རྗེ་ལ་གནས་པ་ཡིན་པར་རིག་པར་བྱའོ་༎ དེར་ཧ་ཅང་སྙིང་རྗེ་བཀག་པ་གང་ཡིན་པ་དེ་ནི་འཇིག་རྟེན་གྱི་དོན་ལ་མཁས་པས་འཇིག་རྟེན་པ་འདུན་པར་བྱ་བའི་ཕྱིར་རོ་༎ ཟློག་པ་ན་ཡང་གལ་ཏེ་ཕན་པར་འདོད་པའི་བྱང་ཆུབ་སེམས་དཔའ་ལ་ཁོང་ཁྲོ་བར་གྱུར་ན་། དེ་ཡང་བྱང་ཆུབ་སེམས་དཔའ་མ་ཡིན་པར་འགྱུར་ཞིང་གཉི་ག་ལ་གནོད་པར་འགྱུར་རོ་༎ འདོད་ཆགས་ཀྱང་ཉེས་པ་ཡིན་ཏེ་། འདོད་པ་དག་ལ་བརྟེན་པའི་མི་༎ ལྡོངས་འགྱུར་ཕ་མ་གསོད་པར་འགྱུར་༎ འདོད་བསྟེན་ཚུལ་ཁྲིམས་ལྡན་པའང་གསོད་༎ དེས་ན་རྟག་ཏུ་སྤང་བར་བྱ་༎ ཞེས་བསྟན་ཏེ་། བདག་བདེ་བ་ལ་ཆགས་པས་ནི་གཞན་གྱི་སྡུག་བསྔལ་ཡལ་བར་འདོར་བར་མཐོང་ངོ་ཞེ་ན་། གང་གཞན་གྱི་སྡུག་བསྔལ་བདག་གི་སྡུག་བསྔལ་དུ་མ་གོམས་པ་དེ་ལ་ནི་མཐོང་བ་བདེན་ཏེ་། གང་ཤིན་ཏུ་གོམས་པ་དེ་ལ་ནི་ཉེས་པ་གཉི་ག་མི་འབྱུང་ངོ་༎ ཟླ་བ་༄༩༣ཨ་༌་༎ སྒྲོན་མའི་མདོ་ལས་ཇི་སྐད་དུ་། ཀུན་དགའ་བོ་འདི་ལྟ་སྟེ་། དཔེར་ན་འདི་ལ་སྐྱེས་བུ་ལ་ལ་ཞིག་རྐང་པ་ནས་སྤྱི་བོའི་བར་དུ་འབར་བར་གྱུར་ཏེ་རབ་ཏུ་འབར་ཞིང་མེ་ལྕེ་གཅིག་ཏུ་གྱུར་པ་དེ་ལ་། སྐྱེས་བུ་ལ་ལ་ཞིག་དེར་ཉེ་བར་འོངས་ཏེ་། འདི་སྐད་དུ་ཀྱེ་སྐྱེས་བུ་ཚུར་ཤོག་༎ ལུས་ལ་མེ་འབར་བ་མ་ཞི་བར་འདོད་པའི་ཡོན་ཏན་ལྔ་དང་ཕྲད་ཅིང་ལྡན་པར་རྩེས་ཤིག་དགའ་བར་གྱིས་ཤིག་དགའ་མགུར་སྤྱོད་ཅིག་ཅེས་ཟེར་ན་ཀུན་དགའ་བོ་འདི་ཇི་སྙམ་དུ་སེམས་། སྐྱེས་བུ་དེ་ལུས་ལ་མེ་འབར་བ་མ་ཞི་བར་འདོད་པའི་ཡོན་ཏན་ལྔ་དང་ཕྲད་ཅིང་ལྡན་པར་འགྱུར་ཏེ་རྩེ་བ་དང་དགའ་བ་དང་དགའ་མགུར་སྤྱོད་པར་བྱེད་དམ་། ཀུན་དགའ་བོས་གསོལ་པ་། བཅོམ་ལྡན་འདས་དེ་ནི་མ་ལགས་སོ་༎ བཅོམ་ལྡན་འདས་ཀྱིས་བཀའ་སྩལ་པ་། ཀུན་དགའ་བོ་ཡོངས་སུ་བརྟག་པ་བཟུང་སྟེ་སྐྱེས་བུ་དེ་ལུས་ལ་མེ་འབར་བ་མ་ཞི་བར་འདོད་པའི་ཡོན་ཏན་ལྔ་དང་ཕྲད་ཅིང་ལྡན་པར་འགྱུར་ཏེ་། རྩེ་བ་དན་དགའ་བ་དང་དགའ་མགུར་སྤྱོད་དུ་ཟིན་ཀྱང་དེ་བཞིན་གཤེགས་པ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་སེམས་ཅན་རྣམས་ངན་སོང་གསུམ་གྱིས་སྡུག་བསྔལ་བར་གྱུར་ཅིང་དབུལ་བ་དག་མཐོང་ནས་ཡིད་བདེ་བའམ་སེམས་བདེ་བ་མ་བྱུང་ངོ་ཞེས་རྒྱས་པར་གསུངས་པ་འགྱུར་ཏེ་། ལྟ་བུའོ་༎ འཇིག་རྟེན་ན་ཡང་བུ་གསལ་ཤིང་ལ་བསྐྱོན་པ་མཐོང་བ་ན་ཕ་མ་ལ་རང་གི་ཚུལ་དང་མཐུན་པར་སྙིང་རྗེ་བའི་དབང་གིས་རང་གི་བདེ་བ་ལ་མི་ཆགས་འགྱུར་ཏེ་། ལྟ་བུའོ་༎ པར་སྣང་ངོ་༎ དབེན་པ་ཞིག་ཏུ་བྱས་ན་ཁྱོ་ཡོད་པའམ་། མགོ་གཙང་མ་རིགས་དང་ཆོས་དང་རྒྱལ་མཚན་གྱིས་བསྲུངས་པ་ལ་ཡང་རུང་སྟེ་འདོད་པ་ལ་ལོག་པར་ག-ཡེམ་པར་མི་འགྱུར་རོ་༎ སེམས་ཅན་གྱི་དོན་དུ་འགྱུར་ལ་སེམས་ཅན་ལ་ཡང་མི་གནོད་པ་བསྒྲུབས་ན་ཉེས་པ་མེད་དོ་༎ ཡང་དག་པར་ཚངས་པར་སྤྱོད་པ་རྣམས་ནི་དོན་བྱས་པའི་ཕྱིར་དེ་དག་ལམ་སྲིད་ལ་སོགས་པ་བཞིན་དུ་རིང་དུ་སྤང་ཞིང་མཆོད་དོ་༎ དེ་ལྟ་ན་ནི་དགེ་སློང་གིས་ཀྱང་བྱ་བར་འགྱུར་རོ་༎ དེ་ལྟ་མ་ཡིན་ཏེ་༏་དེ་བཞིན་དུ་ཚངས་པར་སྤྱོད་པའི་རྣམ་པས་སེམས་ཅན་གྱི་དོན་བསྒྲུབ་པའི་ཕྱིར་རོ་༎ དེ་སྐད་དུ་འཕགས་པ་བློ་གྲོས་མི་ཟད་པའི་མདོ་ལས་། དེས་དུས་དང་དུས་མ་ཡིན་པ་བཏང་སྙོམས་སུ་བྱའོ་ཞེས་གསུངས་སོ་༎ ཅི་སྟེ་དེ་ལས་སེམས་ཅན་གྱི་དོན་དུ་འགྱུར་བ་ལྷག་པ་མཐོང་ན་བསླབ་པ་༄༩༣བ་དབུལ་ལོ་༎ བསྐལ་པ་མང་པོར་གོམས་པས་བདག་ཉིད་དུ་གྱུར་པའི་སྙིང་རྗེ་ཆེན་པོ་དང་ཐབས་ལ་མཁས་པ་ལ་སོགས་པ་ཡོངས་སུ་རྫོགས་པའི་དགེ་བའི་རྩ་བ་ཅན་གྱི་བྱང་ཆུབ་སེམས་དཔའ་རྣམས་ལ་འདོད་ཆགས་ཀྱིས་བར་དུ་གཅོད་པར་བྱེད་པར་འགྱུར་རམ་ཅི་འདི་ནི་མི་སྲིད་པ་ཉིད་དོ་༎ ཐབས་ལ་མཁས་པའི་མདོ་ལས་ཀྱང་བསྟན་ཏེ་། བྲམ་ཟེའི་ཁྱེའུ་སྐར་མ་ལོ་བཞི་ཁྲི་ཉིས་སྟོང་གི་བར་དུ་ཚངས་པར་སྤྱོད་པའི་དབང་དུ་བྱས་ནས་དེས་གོམ་པ་བདུན་པ་ལ་གནས་ཏེ་སྙིང་རྗེ་སྐྱེས་ནས་བདག་གི་བརྟུལ་ཞུགས་འདི་བཤིག་སྟེ་། སེམས་ཅན་དམྱལ་བར་སོང་བར་གྱུར་ཀྱང་སེམས་ཅན་དམྱལ་བའི་སྡུག་བསྔལ་དེ་མྱོང་བར་བཟོད་ཀྱི་། ། བུད་མེད་འདི་ཤིར་འོང་གིས་བདེ་བར་གྱུར་ཅིག་ཅེས་རིགས་ཀྱི་བུ་བྲམ་ཟེའི་ཁྱེའུ་སྐར་མ་དེ་སླར་ལོག་སྟེ་བུད་མེད་དེ་ལ་ལག་པ་ག-ཡས་པ་ནས་བཟུང་ནས་སྲུ་མོ་ཁྱོད་ཅི་འདོད་པ་བྱའི་ལོངས་ཤིག་ཅེས་དེ་སྐད་ཅེས་སྨྲས་། ། སོ་༎ དེ་བཞིན་དུ་སྦྱར་ཏེ་། རིགས་ཀྱི་བུ་ང་འདོད་པ་ངན་པ་དང་ལྡན་པའི་སྙིང་རྗེ་ཆེན་པོའི་སེམས་བསྐྱེད་པས་ཀྱང་བསྐལ་པ་ཁྲིར་འཁོར་བ་ཕྱིར་བསྙིལ་ཏེ་སྤངས་པར་གྱུར་ཏོ་༎ རིགས་ཀྱི་བུ་སེམས་ཅན་གཞན་གང་དག་སེམས་ཅན་དམྱལ་བར་སྐྱེ་བར་འགྱུར་བ་དེས་བྱང་ཆུབ་སེམས་དཔའ་ཐབས་ལ་མཁས་པ་ཚངས་པའི་འཇིག་རྟེན་དུ་སྐྱེས་པ་ལ་ལྟོས་ཞེས་གསུངས་སོ་༎ ཡང་དེ་ཉིད་ལས་། གལ་ཏེ་བྱང་ཆུབ་སེམས་དཔའ་སེམས་ཅན་གཅིག་གི་དགེ་བའི་རྩ་བ་སྐྱེ་བར་འགྱུར་བ་ལྟ་ན་། ལྟུང་བ་ཇི་ལྟ་བུ་བྱུང་བ་བསྐལ་པ་བརྒྱ་སྟོང་དུ་སེམས་ཅན་དམྱལ་བར་འཚོ་བར་འགྱུར་བ་དེ་འདྲ་བའི་ལྟུང་བ་བྱུང་ཡང་བཅོམ་ལྡན་འདས་བྱང་ཆུབ་སེམས་དཔའ་ལྟུང་བ་བྱུང་བ་དང་སེམས་ཅན་དམྱལ་བའི་སྡུག་བསྔལ་དེ་ལ་སྤྲོ་བ་ཉིད་དུ་བགྱི་སྟེ་། སེམས་ཅན་གཅིག་པོ་དེའི་དགེ་བའི་རྩ་བ་ཡོངས་སུ་བཏང་བ་དང་ཡོངས་སུ་བྲི་བར་ནི་མི་བགྱིའོ་ཞེས་གསུངས་སོ་༎ ཡང་དེ་ཉིད་ལས་། རིགས་ཀྱི་བུ་འདི་ལ་བྱང་ཆུབ་སེམས་དཔའ་ཐབས་མཁས་པ་བརྒྱ་ལ་ལ་ཞིག་ཏུ་སྡིག་པའི་གྲོགས་པོའི་དབང་གིས་ཉེས་པ་བྱུང་ན་དེ་འདི་ལྟར་སློབ་སྟེ་། གལ་ཏེ་བདག་གིས་ཕུང་པོ་འདི་དག་གིས་ཡོངས་སུ་མྱ་ངན་ལས་འདའ་བར་བྱ་ན་ནི་བདག་གི་སེམས་ཡོངས་སུ་གདུང་བ་དང་ལྡན་པར་ཡང་འགྱུར་གྱིས་འདི་ལྟར་བདག་གིས་སེམས་སློབ་སྟེ་། ཅན་༄༩༤ཨ་༌་༎ ཡོངས་སུ་སྨིན་པར་བྱ་བའི་ཕྱིར་ཕྱི་མའི་མཐའི་མུར་ཐུག་པར་གནས་པ་དེ་ལྟ་བུའི་གོ་ཆ་བགོས་ལ་། བདག་གི་སེམས་ལ་གདུང་བར་ནི་མི་བྱའི་། ཇི་ལྟ་ཇི་ལྟར་འཁོར་བར་འཁོར་བར་འགྱུར་བ་དེ་ལྟ་དེ་ལྟར་སེམས་ཅན་ཡོངས་སུ་སྨིན་པར་བགྱིའོ་༎ ལྟུང་བ་འདི་ཡང་ཆོས་བཞིན་དུ་གསོ་བར་བྱའོ་༎ ཕྱིས་ཉེས་པར་མི་བྱའོ་སྙམ་དུ་སེམས་སོ་༎ རིགས་ཀྱི་བུ་ཡོངས་སུ་བརྟག་པ་བཟུང་ན་གལ་ཏེ་རབ་ཏུ་བྱུང་བའི་བྱང་ཆུབ་སེམས་དཔའ་རྩ་བའི་ལྟུང་བ་བཞི་པོ་ཐམས་ཅད་ཞིག་པར་གྱུར་ཀྱང་། ཐབས་ལ་མཁས་པ་འདིས་སེལ་བར་བྱེད་པ་ལྟ་ན་། བྱང་ཆུབ་སེམས་དཔའ་ལ་ལྟུང་བར་མི་འགྱུར་བར་ང་སྨྲའོ་ཞེས་གསུངས་སོ་༎ འདི་ནི་དཀོན་མཆོག་སྤྲིན་ལས་ཀྱང་གསལ་བ་ཉིད་དེ་། མཚམས་མེད་པ་བྱེད་པར་འདོད་པའི་མི་གསད་པར་གནང་བའི་ཕྱིར་རོ་༎ ཉན་ཐོས་ཀྱི་འདུལ་བ་ལས་ཀྱང་། རྩ་བའི་ལྟུང་བའི་གནས་ཉིད་ལ་སྙིང་རྗེ་བས་རི་དགས་ལ་སོགས་པ་བཏང་བས་ཉེས་པ་མེད་པར་གསུངས་སོ་༎ གང་བྱང་ཆུབ་སེམས་དཔའ་ལ་འདོད་ཆགས་སྐྱེས་ནས་བདེ་འགྲོ་འཐོབ་པ་འདི་ནི་འདོད་ཆགས་ཡོན་ཏན་ཅན་ཡིན་ཏེ་ཁྲོ་བ་ནི་དེ་ལྟ་མ་ཡིན་ནོ་༎ འཕགས་པ་ཐབས་ལ་མཁས་པའི་མདོ་ལས་ཇི་སྐད་དུ་། བྱང་ཆུབ་སེམས་དཔའ་དགའ་བྱེད་ལ་བུ་མོ་དཔལ་ཡོན་ཅན་གྱི་མཆོག་ཆགས་པར་གྱུར་བའི་དབང་དུ་བྱས་ནས་༎ དགའ་བྱེད་སྨོན་ལམ་ཕྱི་ཕྱིར་འདེབས་པ་ནི་༎ བུད་མེད་གང་དག་ཆགས་སེམས་ཀྱིས་བལྟ་བ་༎ དེ་ནི་བུད་མེད་ལུས་ཀྱང་ཡོངས་སྤངས་ཏེ་༎ སྐྱེས་བུ་སྤངས་པའི་སེམས་ཅན་འགྱུར་བར་ཤོག་། གང་གིས་སེམས་ཅན་གཞན་དག་དམྱལ་འགྲོ་བ་༏་། དེས་ནི་དཔའ་བོ་དག་ལ་ཆགས་བསྐྱེད་ན་༎ མཐོ་རིས་འགྲོ་ཞིང་སྐྱེས་པ་ཉིད་འགྱུར་བ་༎ དེ་ཡི་ཡོན་ཏན་འདི་འདྲ་ཀུན་དགའ་ལྟོས་༎ དེ་བཞིན་དུ་སྦྱར་ཏེ་༎ སུ་ཞིག་རྩི་རྒྱལ་གྲགས་པ་ཆེན་པོ་ཡི་༎ བྱང་ཆུབ་སེམས་དཔའ་རྣམས་ལ་ཞེ་སྡང་སྐྱེད་༎ དེ་དག་ཉོན་མོངས་ལས་ཀྱང་བདེ་སྦྱིན་ན༎ དེ་ལ་བཀུར་སྟི་བྱེད་པ་སྨོས་ཅི་དགོས་༎ ཞེས་གསུངས་སོ་༎ དེ་ལྟར་སེམས་ཅན་གྱི་དོན་གྱི་ཐབས་གཞན་མེད་ན་། འདོད་ཆགས་ལས་བྱུང་བའི་ཉེས་པ་ཡང་ཉེས་པ་མ་ཡིན་པར་བཤད་དོ་༎ ཐབས་ལ་མཁས་པའི་མདོ་ལས་ཀྱང་། སྨད་འཚོང་མ་ལྟར་དོན་བྱེད་ནས་བྱང་ཆུབ་སེམས་དཔའ་བཏང་༄༩༤བ་སྙོམས་རྗེས་སུ་བྱེད་དེ་སེམས་ཅན་དེ་འདོར་རོ་ཞེས་རྒྱས་པར་གསུངས་སོ་༎ ས་ཐོབ་པ་ཕ་རོལ་ཏུ་ཕྱིན་པ་དྲུག་སྤྱད་པ་ལ་འདི་བསམ་པར་བྱའི་གཞན་ལ་ནི་མ་ཡིན་ནོ་༎ དེ་ལྟར་ཞར་ལ་འོངས་པ་ཡིན་ཏེ་རེ་ཞིག་གཞག་གོ་༎ དེའི་ཕྱིར་ཞེ་སྡང་སྐབས་དབྱེ་བར་མི་བྱའོ་༎ ཉེ་བ་འཁོར་གྱིས་ཞུས་པ་ལས་ཀྱང་བཀའ་སྩལ་ཏེ་། ཤའ་རིའི་བུ་བྱང་ཆུབ་སེམས་དཔའ་རྣམས་ཀྱི་ཁ་ན་མ་ཐོ་བ་ཆེན་པོ་དང་བཅས་པའི་ལྟུང་བ་གཉིས་ཏེ་། གཉིས་གང་ཞེ་ན་། འདི་ལྟ་སྟེ་། ཞེ་སྡང་དང་ལྡན་པ་དང་། གཏི་མུག་དང་ལྡན་པའོ་༎ དེ་བཞིན་དུ་སྦྱར་ཏེ་། ཤའ་རིའི་བུ་དེ་ལ་བྱང་ཆུབ་སེམས་དཔའ་དང་པོས་ཐོག་མའི་ལྟུང་བ་སྡེ་བཅུ་ལས་ལྕི་བ་རྣམས་བཤགས་པར་བྱའོ་༎ ལྟུང་བ་ཡོད་པ་སྡེ་ལྔ་ལས་ལྕི་བ་རྣམས་བཤགས་པར་བྱའོ་༎ ཤའ་རིའི་བུ་བུད་མེད་ཀྱི་ལག་ནས་འཛིན་པ་དང་། མིག་གིས་བལྟ་བ་དང་། གནོད་སེམས་ཀྱང་ལྟུང་བ་སྟེ་གང་ཟག་གཅིག་གམ་གཉིས་ལ་ཡང་བཤགས་པར་བྱའོ་༎ བྱང་ཆུབ་སེམས་དཔའ་མཚམས་མེད་པ་ལྔ་དང་དན་པའི་ལྟུང་བ་དང་། བུད་མང་ལས་ལྟུང་བ་བྱུང་བ་དང་ལག་པ་ལས་ལྟུང་བ་བྱུང་བ་དང་ཁྱེའུ་ལས་ལྟུང་བ་བྱུང་བ་དང་། མཆོད་རྟེན་ལས་ལྟུང་བ་བྱུང་བ་དང་། དགེ་འདུན་ལས་ལྟུང་བ་བྱུང་བ་དང་། དེ་ལས་གཞན་པའི་ལྟུང་བ་ལྕི་བ་རྣམས་ནི་སངས་རྒྱས་བཅོམ་ལྡན་འདས་སུམ་ཅུ་རྩ་ལྔ་ལ་གཅིག་པོས་ཉིན་མཚན་དུ་ལྟུང་བ་ལྕི་བ་རྣམས་བཤགས་པར་བྱའོ་༎ དེ་ལ་ལྟུང་བ་བཤགས་པ་ནི་འདི་ལྟ་སྟེ་། བདག་མིང་འདི་ཞེས་བགྱི་བ་སངས་རྒྱས་ལ་སྐྱབས་སུ་མཆིའོ་༎ ཆོས་ལ་སྐྱབས་སུ་མཆིའོ་༎ དགེ་འདུན་ལ་སྐྱབས་སུ་མཆིའོ་༎ དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤའཀྱ་ཐུབ་པ་ལ་ཕྱག་འཚལ་ལོ་༎ རྡོ་རྗེ་སྙིང་པོས་རབ་ཏུ་འཇོམས་པ་ལ་ཕྱག་འཚལ་ལོ་༎ རིན་ཆེན་འོད་འཕྲོ་ལ་ཕྱག་འཚལ་ལོ་༎ ཀླུ་དབང་གི་རྒྱལ་པོ་ལ་ཕྱག་འཚལ་ལོ་༎ དཔའ་བོའི་སྡེ་ལ་ཕྱག་འཚལ་ལོ་༎ དཔལ་དགྱེས་ལ་ཕྱག་འཚལ་ལོ་༎ རིན་ཆེན་མེ་ལ་ཕྱག་འཚལ་ལོ་༎ རིན་ཆེན་ཟླ་འོད་ལ་ཕྱག་འཚལ་ལོ་༎ མཐོང་བ་དོན་ཡོད་ལ་ཕྱག་འཚལ་ལོ་༎ རིན་ཆེན་ཟླ་བ་ལ་ཕྱག་འཚལ་ལོ་༎ དྲི་མ་མེད་པ་ལ་ཕྱག་འཚལ་ལོ་༎ དཔས་བྱིན་ལ་ཕྱག་འཚལ་ལོ་༎ ཚངས་པ་ལ་ཕྱག་འཚལ་ལོ་༎ ཚངས་པས་བྱིན་ལ་ཕྱག་འཚལ་ལོ་༎ ཆུ་ལྷ་ལ་ཕྱག་འཚལ་ལོ་༎ ཆུ་ལྷའི་ལྷ་ལ་ཕྱག་འཚལ་ལོ༎ ༄༩༥ཨ་༌་༎ དཔལ་བཟང་ལ་ཕྱག་འཚལ་ལོ་༎ ཙནདན་དཔལ་ལ་ཕྱག་འཚལ་ལོ་༎ གཟི་བརྗིད་མཐའ་ཡས་ལ་ཕྱག་འཚལ་ལོ་༎ འོད་དཔལ་ལ་ཕྱག་འཚལ་ལོ་༎ མྱ་ངན་མེད་པའི་དཔལ་ལ་ཕྱག་འཚལ་ལོ་༎ སྲེད་མེད་ཀྱི་བུ་ལ་ཕྱག་འཚལ་ལོ་༎ མེ་ཏོག་དཔལ་ལ་ཕྱག་འཚལ་ལོ་༎ དེ་བཞིན་གཤེགས་པ་ཚངས་པའི་འོད་ཟེར་རྣམ་པར་རོལ་པས་མངོན་པར་མཁྱེན་པ་ལ་ཕྱག་འཚལ་ལོ་༎ དེ་བཞིན་གཤེགས་པ་པདམའི་འོད་ཟེར་རྣམ་པར་རོལ་པས་མངོན་པར་མཁྱེན་པ་ལ་ཕྱག་འཚལ་ལོ་༎ ༎ ནོར་དཔལ་ལ་ཕྱག་འཚལ་ལོ་༎ དྲན་པའི་དཔལ་ལ་ཕྱག་འཚལ་ལོ་༏་། མཚན་དཔལ་ཤིན་ཏུ་ཡོངས་བསྒྲགས་ལ་ཕྱག་འཚལ་ལོ་༎ དབང་པོ་ཏོག་གི་རྒྱལ་མཚན་གྱི་རྒྱལ་པོ་ལ་ཕྱག་འཚལ་ལོ་༎ ཤིན་ཏུ་རྣམ་པར་གནོན་པའི་དཔལ་ལ་ཕྱག་འཚལ་ལོ་༎ ག-ཡུལ་ལས་ཤིན་ཏུ་རྣམ་པར་རྒྱལ་བ་ལ་ཕྱག་འཚལ་ལོ་༎ རྣམ་པར་གནོན་པས་གཤེགས་པ་ལ་ཕྱག་འཚལ་ལོ་༎ ཀུན་ནས་སྣང་བ་བཀོད་པའི་དཔལ་ལ་ཕྱག་འཚལ་ལོ་༎ རིན་ཆེན་པད་མོས་རྣམ་པར་གནོན་པ་ལ་ཕྱག་འཚལ་ལོ་༎ དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེ་པདམ་ལ་རབ་ཏུ་བཞུགས་ཏེ་རི་དབང་གི་རྒྱལ་པོ་ལ་ཕྱག་འཚལ་ལོ་༎ དེ་དག་ལ་སོགས་པ་འཇིག་རྟེན་གྱི་ཁམས་ཐམས་ཅད་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཇི་སྙེད་བཞུགས་ཏེ་འཚོ་ཞིང་གཞེས་པའི་སངས་རྒྱས་བཅོམ་ལྡན་འདས་དེ་དག་བདག་ལ་དགོངས་སུ་གསོལ་༎ གང་བདག་གིས་སྐྱེ་བ་འདི་དང་སྐྱེ་བ་གཞན་དག་ཐོག་མ་མ་མཆིས་པའི་སྐྱེ་བ་ནས་འཁོར་བར་འཁོར་བ་ན་། སྡིག་པའི་ལས་བགྱིས་པ་དང་། བགྱིད་དུ་སྩལ་བ་དང་། བགྱིད་པ་ལ་རྗེས་སུ་ཡི་རང་བ་དང་། མཆོད་རྟེན་གྱི་དང་དགེ་འདུན་གྱི་དང་། ཕྱོགས་བཞིའི་དགེ་འདུན་གྱི་ནོར་ཕྲོགས་པ་དང་། འཕྲོག་ཏུ་སྩལ་བ་དང་འཕྲོག་པ་ལ་རྗེས་སུ་ཡི་རང་བར་གྱུར་བ་དང་། མཚམས་མ་མཆིས་པའི་ལས་བགྱིས་པ་དང་བགྱིད་དུ་སྩལ་བ་དང་བགྱིད་པ་ལ་རྗེས་སུ་ཡི་རང་བར་གྱུར་པ་དང་། མི་དགེ་བ་བཅུའི་ལས་ཀྱི་ལམ་བཟུང་སྟེ་སྤྱོད་པ་དང་སྤྱོད་དུ་སྩལ་བ་དང་རྗེས་སུ་ཡི་རང་བར་གྱུར་བ་དང་། ལས་ཀྱི་སྒྲིབ་པ་གང་གིས་བསྒྲིབས་ནས་སེམས་ཅན་དམྱལ་༄༩༥བ་བར་མཆི་བའམ་། དུད་འགྲོའི་སྐྱེ་གནས་དང་གཤིན་རྗེའི་ཡུལ་དུ་མཆི་བའམ་། ཡུལ་མཐའ་འཁོར་གྱི་ཀླ་ཀློ་རྣམས་སུ་སྐྱེ་བར་འགྱུར་བའམ་། ལྷ་ཚེ་རིང་པོར་སྐྱེ་བར་འགྱུར་བའམ་། དབང་པོ་མ་ཚང་བར་འགྱུར་བ་དང་། ལོག་པར་ལྟ་བ་ཡོངས་སུ་འཛིན་པ་དང་། སངས་རྒྱས་འབྱུང་བ་ལ་མཉེས་པར་མི་བགྱིད་པའི་ལས་ཀྱི་སྒྲིབ་པ་དེ་དག་ཐམས་ཅད་ཡེ་ཤེས་སུ་གྱུར་པ་། སྤྱན་དུ་གྱུར་པ་དཔང་དུ་གྱུར་པ་ཚད་མར་གྱུར་པའི་སངས་རྒྱས་བཅོམ་ལྡན་འདས་མཁྱེན་ཅིང་གཟིགས་པ་དེ་དག་གི་སྤྱན་སྔར་སོ་སོར་བཤགས་སོ་༎ མཐོལ་ལོ་༎ མི་འཆབ་བོ་༎ སླན་ཆད་ཀྱང་སྡོམ་པར་བགྱིའོ་༎ སངས་རྒྱས་བཅོམ་ལྡན་འདས་དེ་དག་བདག་ལ་དགོངས་སུ་གསོལ་༎ གང་བདག་གིས་སྐྱེ་བ་འདི་དང་སྐྱེ་བ་གཞན་དང་ཐོག་མ་མ་མཆིས་པའི་སྐྱེ་བ་ནས་འཁོར་བར་འཁོར་བའི་ཚེ་། ཐ་ན་དུད་འགྲོའི་སྐྱེ་གནས་སུ་གྱུར་པ་ལ་ཟན་ཆང་ཅིག་ཙམ་སྦྱིན་པ་སྩལ་བ་དང་། ཚུལ་ཁྲིམས་བསྲུངས་པར་གྱུར་པ་དང་༏་གང་བདག་གིས་ཚངས་པར་སྤྱད་པར་གནས་པའི་དགེ་བའི་རྩ་བ་དང་། གང་བདག་གིས་སེམས་ཅན་ཡོངས་སུ་སྨིན་པར་བགྱིས་པའི་དགེ་བའི་རྩ་བ་དང་གང་བདག་གིས་བྱང་ཆུབ་ཀྱི་སེམས་ཀྱི་དགེ་བའི་རྩ་བ་དང་། གང་བདག་གིས་བླ་ན་མེད་པའི་ཡེ་ཤེས་ཀྱི་དགེ་བའི་རྩ་བ་དེ་དག་ཐམས་ཅད་གཅིག་ཏུ་བསྡུས་། གཅིག་ཏུ་སྤུངས་བཅལ་ཏེ་། མངོན་པར་བསྡུས་ནས་། བླ་མའི་ཡང་བླ་མ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བས་ཡོངས་སུ་བསྔོ་བར་བགྱིའོ་༎ ཇི་ལྟར་འདས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོས་པ་དང་། ཇི་ལྟར་མ་བྱོན་པའི་སངས་རྒྱས་བཅོམ་ལྡན་འདས་རྣམས་ཡོངས་སུ་བསྔོ་བར་འགྱུར་བ་དང་། ཇི་ལྟར་ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཡོངས་སུ་བསྔོ་བ་དེ་བཞིན་དུ་བདག་གིས་ཀྱང་ཡོངས་སུ་བསྔོའོ་༎ སྡིག་པ་ཐམས་ཅད་སོ་སོར་བཤགས་སོ་༎ བསོད་ནམས་ཐམས་ཅད་ཀྱི་རྗེས་སུ་ཡི་རང་ངོ་༎ སངས་རྒྱས་ཐམས་ཅད་ལ་གསོལ་བ་གདབ་བོ་༎ བདག་བླ་ན་མེད་པའི་ཡེ་ཤེས་སུ་གྱུར་ཅིག་། མི་མཆོག་རྒྱལ་བ་གང་དག་ད་ལྟར་བཞུགས་པ་དང་༎ གང་དག་འདས་པ་དག་དང་དེ་བཞིན་གང་མ་བྱོན་༎ ཡོན་ཏན་བསྔགས་པ་མཐའ་ཡས་རྒྱ་མཚོ་འདྲ་ཀུན་ལ་༎ ༄༩༦ཨ་༌་༎ ཐལ་མོ་སྦྱར་བ་བགྱིས་ཏེ་སྐྱབས་སུ་ཉེ་བར་མཆི་༎ བྱང་ཆུབ་སེམས་དཔའི་གང་དག་སྙིང་རྗེའི་སྟོབས་ལྡན་ཞིང་༎ དཔའ་བོ་སེམས་ཅན་རྣམས་ལ་ཕན་ཕྱིར་སྤྱོད་བྱེད་པ་༎ དེ་དག་རྣམས་ཀྱིས་སྐྱབས་མེད་སྡིག་བྱེད་བདག་ལ་སྐྱོབས་༎ བྱང་ཆུབ་སེམས་དཔའ་དེ་དག་རྣམས་ལ་བདག་སྐྱབས་མཆི་། ཤའ་རིའི་བུ་འདི་ལྟར་བྱང་ཆུབ་སེམས་དཔའ། སངས་རྒྱས་སུམ་ཅུ་སོ་ལྔ་འདི་དག་ལ་སོགས་པ་དེ་བཞིན་གཤེགས་པ་ཐམས་ཅད་ཀྱི་རྗེས་སུ་སོང་བའི་ཡིད་ལ་བྱེད་པས་སྡིག་པ་ཐམས་ཅད་རྣམ་པར་དག་པར་བྱའོ་༎ དེ་དེ་ལྟར་སྡིག་པ་ཐམས་ཅད་རྣམ་པར་དག་པས་། སེམས་ཅན་རྣམ་པར་ཐར་བར་བྱ་བའི་ཕྱིར་དེ་ལ་སངས་རྒྱས་བཅོམ་ལྡན་འདས་རྣམས་ཞལ་ཉེ་བར་སྟོན་ཏོ་༎ དེ་བཞིན་དུ་བྱིས་པ་སོ་སོའི་སྐྱེ་བོ་འཁྲུལ་པ་རྣམས་ཡོངས་སུ་སྨིན་པར་བྱ་བའི་ཕྱིར་ཚིག་འབྲུ་སྣ་ཚོགས་རྣམ་པར་ཉེ་བར་སྟོན་ཀྱང་ཆོས་ཀྱི་དབྱིངས་ལས་མི་ག-ཡོའོ་༎ དེ་བཞིན་དུ་སྦྱར་རོ་༎ བྱང་ཆུབ་སེམས་དཔའ་ཉིན་མཚན་དུ་སངས་རྒྱས་བཅོམ་ལྡན་འདས་དེ་དག་གི་མཚན་འཛིན་པ་དང་ཡོངས་སུ་བརྗོད་པ་དང་ཕུང་པོ་གསུམ་པའི་ཆོས་ཀྱི་རྣམ་གྲངས་ཀློག་པས་ལྟུང་བ་འགྱོད་པ་ལས་བྱུང་བ་དང་། ཏིང་ངེ་འཛིན་ཀྱང་ཐོབ་པ་གང་ཡིན་པ་དེ་ནི་ཉན་ཐོས་དང་རང་སངས་རྒྱས་ཀྱི་ཐེག་པ་ཐམས་ཅད་ཀྱིས་ལྟུང་བ་འགྱོད་པའི་གནས་རྣམ་པར་སྦྱང་བར་མི་ནུས་སོ་ཞེས་གསུངས་བ་དང་། སོ་༎ རྣམ་པར་སུན་འབྱིན་པ་ཀུན་དུ་སྤྱོད་པ་བཤད་ཟིན་ཏོ་༎ གཉེན་པོ་ཀུན་དུ་སྤྱོད་པ་བཤད་པར་བྱ་སྟེ་། དེ་ལ་མདོ་སྡེ་ཟབ་མོ་ལ་བརྟེན་པས་ཀྱང་སྡིག་པ་ཟད་པར་འགྱུར་ཏེ་། རྡོ་རྗེ་གཅོད་པ་ལས་ཇི་སྐད་དུ་རབ་འབྱོར་རིགས་ཀྱི་བུའམ་རིགས་ཀྱི་བུ་མོ་གང་དག་འདི་ལྟ་བུའི་མདོ་སྡེ་ཚིག་འདི་དག་ལེན་པ་དང་། འཛིན་པ་དང་ཀློག་པ་དང་། ཀུན་ཆུབ་པར་བྱེད་པ་དེ་དག་ནི་མནར་བར་འགྱུར་ཤིན་ཏུ་མནར་བར་འགྱུར་རོ་༎ དེ་ཅིའི་ཕྱིར་ཞེ་ན་། རབ་འབྱོར་འདི་ལྟར་སེམས་ཅན་དེ་དག་གི་ཚེ་རབས་སྔ་མའི་མི་དགེ་བའི་ལས་ངན་སོང་དུ་སྐྱེ་བར་འགྱུར་བ་དང་མཐུན་པ་བྱས་པ་གང་དག་ཡིན་པའི་ཚེ་རབས་སྔ་མའི་མི་དགེ་བའི་ལས་དེ་དག་ཚེ་འདི་ལ་མནར་བས་འབྱང་བར་འགྱུར་ཏེ་། སངས་རྒྱས་ཀྱི་བྱང་ཆུབ་ཀྱང་ཐོབ་པར་འགྱུར་རོ་ཞེས་གསུངས་སོ་༎ སྟོང་པ་ཉིད་ལ་མོས་པས་ཀྱང་སྡིག་པ་དག་པར་འགྱུར་ཏེ་། དེ་༄༩༦བ་བཞིན་གཤེགས་པའི་མཛོད་ཀྱི་མདོ་ལས་གསུངས་པ་། འོད་སྲུངས་གང་གིས་ཕ་ཡང་ཡིན་ལ་། རང་སངས་རྒྱས་ཀྱང་ཡིན་པ་དེ་སྲོག་བཅད་ན་དེའི་སྲོག་གཅོད་པའི་ནང་ནས་མ་རུངས་པའོ་༎ འདི་ལྟ་སྟེ་། དཀོན་མཆོག་གསུམ་གྱི་དཀོར་རྐུ་བ་འདི་ནི་མ་བྱིན་པར་ལེན་པའི་ནང་ན་མ་རུངས་པའོ་༎ འདི་ལྟ་སྟེ་མ་ཡང་ཡིན་ལ་དགྲ་བཅོམ་མ་ཡང་ཡིན་པ་དེ་ལ་ལོག་པར་སྤྱད་པ་འདི་ནི་འདོད་པ་ལ་ལོག་པར་སྤྱོད་པ་རྣམས་ཀྱི་ནང་ན་མ་རུངས་པའོ་༎ འདི་ལྟ་སྟེ་། དེ་བཞིན་གཤེགས་པ་ལ་སྐུར་པ་འདེབས་པ་འདི་ནི་བརྫུན་དུ་སྨྲ་བའི་ནང་ན་མ་རུངས་པའོ་༎ འདི་ལྟ་སྟེ་། འཕགས་པའི་དགེ་འདུན་ལ་མི་སྙན་པ་བརྗོད་པ་འདི་ནི་ཕྲ་མའི་ནང་ན་མ་རུངས་པའོ་༎ འདི་ལྟ་སྟེ་འཕགས་པ་རྣམས་ལ་གནོད་པ་འདི་ནི་ཚིག་རྩུབ་པོའི་ནང་ན་མ་རུངས་པའོ་༎ འདི་ལྟ་སྟེ་ཆོས་འདོད་པ་རྣམས་རྣམ་པར་ག-ཡེང་བར་བྱེད་པ་འདི་ནི་ཚིག་ཀྱལ་པའི་ནང་ན་མ་རུངས་པའོ་༎ འདི་ལྟ་སྟེ་མཚམས་མེད་པ་བྱེད་པར་ཤོམ་པ་འདི་ནི་གནོད་སེམས་ཀྱི་ནང་ན་མ་རུངས་པའོ་༎ འདི་ལྟ་སྟེ་། ཡང་དག་པར་སོང་བ་རྣམས་ཀྱི་རྙེད་པ་འཕྲོག་པའི་སེམས་འདི་ནི་བརྣབ་སེམས་ཀྱི་ནང་ན་མ་རུངས་པའོ་༎ འདི་ལྟ་སྟེ་ལྟ་བས་གཟིངས་པ་འདི་ནི་ལོག་པར་ལྟ་བའི་ནང་ན་མ་རུངས་རུངས་པའོ་༎ པ་སྟེ་། འོད་སྲུངས་འདི་ནི་མི་དགེ་བ་བཅུའི་ལས་ཀྱི་ལམ་འདི་ནི་ཁ་ན་མ་ཐོ་བ་ཆེན་པོ་དང་བཅས་པའོ་༎ འོད་སྲུངས་གལ་ཏེ་སེམས་ཅན་གཅིག་ཅིག་མི་དགེ་བ་བཅུའི་ལས་ཀྱི་ལམ་ཁ་ན་མ་ཐོ་བ་ཆེན་པོ་དང་བཅས་པ་འདི་དག་དང་ལྡན་པར་གྱུར་ལ་། ད་ཡང་དེ་བཞིན་གཤེགས་པས་རྒྱུ་དང་རྐྱེན་དང་ལྡན་པའི་ཆོས་སྟོན་པ་ལ་འཇུག་གྱུར་ལ་། སྟེ་། འདི་ལ་བདག་གམ་། སེམས་ཅན་ནམ་། སྲོག་གམ་། གང་ཟག་གམ་། གང་བྱེད་པའམ་། གང་མྱོང་བ་ནི་གང་ཡང་མེད་དོ་སྙམ་ནས་། ཆོས་ཐམས་ཅད་ནི་བྱས་པ་མེད་པ་དང་། མངོན་པར་འདུས་བྱས་པ་མེད་པ་དང་། སྒྱུ་མ་ལྟ་བུའི་ཆོས་ཉིད་དང་། ཀུན་ནས་ཉོན་མོངས་པ་མེད་པའི་ཆོས་ཉིད་དང་། རང་བཞིན་གྱིས་འོད་གསལ་བའི་ཆོས་ཉིད་ལ་འཇུག་ཅིང་། ཆོས་ཐམས་ཅད་གདོད་མ་ནས་དག་པར་ཡིད་ཆེས་ཏེ་མོས་ན་། སེམས་ཅན་དེ་དག་ངན་སོང་དུ་འགྲོ་བར་ང་མི་སྨྲའོ་ཞེས་གསུངས་སོ་༎ ལས་ཀྱི་སྒྲིབ་པ་རྣམ་པར་དག་པའི་མདོ་ལས་ཀྱང་། འཇམ་དཔལ་གཞན་ཡང་བྱང་ཆུབ་སེམས་དཔའ་༄༩༧ཨ་༌་༎ གང་གིས་ལྟུང་བ་ལ་ལྟུང་བ་མ་ཡིན་པར་མཐོང་བ་དང་འདུལ་བ་མ་ཡིན་པ་ལ་འདུལ་བར་མཐོང་བ་དང་། ཀུན་ནས་ཉོན་མོངས་པ་ལ་རྣམ་པར་བྱང་བར་མཐོང་བ་དང་། འཁོར་བའི་ཁམས་ལ་མྱ་ངན་ལས་འདས་པའི་དབྱིངས་སུ་མཐོང་བ་དེས་ལས་ཀྱི་སྒྲིབ་པ་རྣམ་པར་དག་པ་ཐོབ་པོ་ཞེས་གསུངས་སོ་༎ དམ་ཚིག་གསུམ་གྱི་རྒྱལ་པོ་ལས་ཀྱང་། སྡིག་པའི་གཉེན་པོ་ཀུན་དུ་སྤྱད་པར་གསུངས་ཏེ་། མིག་བཙུམས་ལ་སངས་རྒྱས་དང་བྱང་ཆུབ་སེམས་དཔའ་ལ་དམིགས་པའི་སེམས་ཀྱིས་ཡི་གེ་བརྒྱ་པ་ལན་སྟོང་ཕྲག་བརྒྱད་བཟླས་བརྗོད་བྱས་ན་། མིག་བཙུམས་བཞིན་དུ་སངས་རྒྱས་དང་བྱང་ཆུབ་སེམས་དཔའ་མཐོང་བར་འགྱུར་། སྡིག་པ་དང་བྲལ་བར་འགྱུར་རོ་༎ ཡང་ན་མཆོད་རྟེན་ལ་སྐོར་བ་བྱེད་ཅིང་སྟོང་ཕྲག་བརྒྱད་བཟླས་པར་བྱའོ་༎ སྐུ་གཟུགས་དང་དམ་པའི་ཆོས་ཀྱི་གླེགས་བམ་གང་ཡང་རུང་བ་ཞིག་མདུན་དུ་བཞག་ནས་ཀྱང་བསྐོར་ཞིང་ལན་སྟོང་བཟླས་པར་བྱ་སྟེ་ཆོ་ག་ནི་འདི་ཉིད་དོ་ཞེས་གསུངས་སོ་༎ སྐུལ་བྱེད་མའི་གཟུངས་ལས་ཀྱང་། ཇི་སྲིད་དུ་སྡིག་པ་བྱད་པའི་མཚན་མ་མཐོང་བ་དེ་སྲིད་དུ་བཟླས་བརྗོད་བྱ་སྟེ་། རྨི་ལམ་ན་ཟས་ངན་པ་སྐྱུག་པ་དང་། ཞོ་དང་འོ་མ་ལ་སོགས་པ་འཐུངས་པ་དང་། སྐྱུགས་པ་དང་། ཉི་མ་དང་ཟླ་བ་མཐོང་བ་དང་། ནམ་མཁའ་ལ་འགྲོ་བ་དང་། མེ་འབར་བ་དང་མ་ཧེ་དང་མི་ནག་པོ་ཐུབ་པ་དང་། དགེ་སློང་དང་དགེ་སློང་མའི་དགེ་འདུན་མཐོང་བ་དང་། འོ་མ་འབྱུང་བའི་ཤིང་དང་གླང་པོ་དང་ཁྱུ་མཆོག་དང་། རི་དང་སེང་གེའི་ཁྲི་དང་ཁང་བཟངས་ཀྱི་སྟེང་དུ་འཛེག་པ་དང་། ཆོས་ཉན་པ་རྨིས་ན་སྡིག་པ་དང་བྲལ་བར་འགྱུར་ཏེ་། སྡིག་པ་བྱང་བར་ཤེས་པར་བྱའོ་ཞེས་གསུངས་སོ་༎ དེ་བཞིན་གཤེགས་པའི་གཟུངས་ཀྱི་ལེའུ་ལས་ཀྱང་གཉེན་པོ་ཀུན་དུ་སྤྱོད་པར་གསུངས་ཏེ་། དཔེར་ན་མི་ཞིག་ངན་སྐྱུགས་ཀྱིས་རེག་པ་ལས་ལེགས་པར་བཀྲུས་ཏེ་ཁྲུས་བྱས་ནས་སྤོས་ཀྱིས་བྱུགས་ན་། དེའི་དྲི་ང་བ་མེད་ཅིང་བྲལ་བར་འགྱུར་རོ་༎ དེ་བཞིན་དུ་མཚམས་མེད་པ་ལྔ་བྱེད་པའི་སྡིག་པ་དེ་བྱང་བར་འགྱུར་རོ་༎ གང་ཡང་མི་དགེ་བ་བཅུའི་ལས་ཀྱི་ལམ་དང་ལྡན་པར་གྱུར་ལ་། དེ་བཞིན་གཤེགས་པ་ལ་དད་པ་རྙེད་ནས་དེ་བཞིན་གཤེགས་པ་དེའི་སྐུ་གཟུགས་བྱེད་ན་དེའི་སྡིག་པ་ཡང་མི་མངོན་པར་འགྱུར་། བྱེ་བྲག་ཏུ་ནི་བྱང་ཆུབ་ཀྱི་སེམས་དང་ལྡན་པ་༄༩༧བ་དང་༏་བྱེ་བྲག་ཏུ་ནི་ཁྱིམ་གྱི་གནས་ནས་འབྱུང་བ་ཚུལ་ཁྲིམས་དང་ལྡན་པའི་སྡིག་པ་བྱང་བར་འགྱུར་རོ་ཞེས་གསུངས་སོ་༎ མེ་ཏོག་བརྩེགས་པའི་གཟུངས་ལས་ཀྱང་གསུངས་ཏེ་། སེང་གེ་རྣམ་པར་རྩེ་བ་གང་གིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་པ་ལོ་གཅིག་གམ་ལོ་བརྒྱའམ་ལོ་སྟོང་ཡང་རུང་སྟེ་། བདེ་བའི་ཡོ་བྱད་ཐམས་ཅད་ཀྱིས་བསྙེན་བཀུར་བྱས་པ་དང་། བྱང་ཆུབ་ཀྱི་སེམས་ཀྱིས་ཡང་དག་པར་ཟིན་པ་གང་གིས་དེ་བཞིན་གཤེགས་པ་ལ་མཆོད་པའི་ཕྱིར་། དེ་བཞིན་གཤེགས་པ་ཡོངས་སུ་མྱ་ངན་ལས་འདས་པའི་མཆོད་རྟེན་ལ་མེ་ཏོག་འགའ་འབུལ་ལམ་ཆུ་སྙིམ་པ་གང་ཙམ་འཐོར་རམ་། བྱུག་པའི་ཐིག་ལེ་འདྲི་འམ་། མེ་ཏོག་གི་ཉལ་ཉིལ་འཕྱག་གམ་། བྱུག་པ་འབུལ་ལམ་། མེ་ཏོག་འབུལ་ལམ་། བདུག་སྤོས་འབུལ་ལམ་། མར་མེ་འབུལ་ཏེ་ཕུལ་ནས་དགའ་བའི་སེམས་ཀྱིས་གོམ་པའི་གར་སྟབས་འགའ་བོར་ཏེ་། སངས་རྒྱས་བཅོམ་ལྡན་འདས་དེ་ལ་ཕྱག་འཚལ་ལོ་ཞེས་སྨྲ་བ་དེ་དག་ནི་། སེང་གེ་རྣམ་པར་རྩེ་བ་བསྐལ་པར་རམ་བསྐལ་པ་བརྒྱའམ་བསྐལ་པ་སྟོང་དུའམ་། བསྐལ་པ་བརྒྱ་ཕྲག་སྟོང་དུ་ཡང་ངན་འགྲོ་ལོག་པར་ལྟུང་བར་འགྱུར་བ་དེའི་གནས་མེད་དོ་ཞེས་གསུངས་སོ་༎ སྨན་གྱི་བླ་བེཨེ་དའུརྱའི་འོད་ཀྱི་རྒྱལ་པོའི་མདོ་ལས་ཀྱང་༏་གང་དག་ཡང་བསླབ་པའི་གཞི་ལྔ་པོ་དག་འཛིན་པ་དང་། གང་དག་བསླབ་པའི་གཞི་བཅུ་པོ་དག་འཛིན་པ་དང་། གང་དག་བྱང་ཆུབ་སེམས་དཔའི་སྡོམ་པ་བསླབ་པའི་གཞི་བཞི་བརྒྱ་པོ་དག་འཛིན་པ་དང་། ཁྱིམ་གྱི་གནས་ནས་བྱུང་བའི་དགེ་སློང་གང་དག་བསླབ་པའི་གཞི་ཉིས་བརྒྱ་ལྔ་བཅུ་པོ་དག་འཛིན་པ་དང་། དགེ་སློང་མ་གང་དག་བསླབ་པའི་གཞི་ལྔ་བརྒྱ་པོ་དག་འཛིན་པ་སྟེ་། གང་དག་ཇི་ལྟར་ཡོངས་སུ་བཟུང་བའི་བསླབ་པའི་སྡོམ་པ་དེ་དག་གི་ནང་ནས་། བསླབ་པའི་གཞི་གང་ཡང་རུང་བ་ཞིག་ལས་ཉམས་པར་གྱུར་ཏེ་། ངན་འགྲོ་ངན་སོང་གིས་འཇིགས་སྐྲག་པ་དེ་དག་བཅོམ་ལྡན་འདས་དེ་བཞིན་གཤེགས་པ་སྨན་གྱི་བླ་བེཨེ་དའུརྱའི་འོད་དེ་ལ་མཆོད་པ་རྣམ་པ་སྣ་ཚོགས་བྱེད་ན་། དེ་དག་ལ་ངན་སོང་གསུམ་གྱི་སྡུག་བསྔལ་མེད་པར་ཤེས་པར་བྱའོ་༎ བུད་མེད་གང་ལ་ལ་བུ་བཙའ་བའི་དུས་ན་སྡུག་བསྔལ་མ་རུངས་པ་དྲག་པོ་བྱུང་བ་དེས་། བཅོམ་ལྡན་འདས་དེ་བཞིན་གཤེགས་པ་༄༩༨ཨ་༌་༎ སྨན་གྱི་བླ་བེཨེ་དའུརྱའི་འོད་དེ་ལ་མཆོད་ན་དེ་མྱུར་དུ་ཡོངས་སུ་ཐར་བར་འགྱུར་། བུ་ཡང་ཡན་ལག་ཡོངས་སུ་ཚང་བར་བཙའ་ཞིང་གཟུགས་བཟང་བ་དང་མཛེས་པ་དང་། བལྟ་ན་སྡུག་པ་དང་། དབང་པོ་རྣོ་བ་དང་། བློ་དང་ལྡན་པ་དང་། ནད་མེད་ཅིང་གནོད་པ་ཉུང་བར་འགྱུར་རོ་༎ དེ་ལ་ཡི་མ་ཡིན་པས་མདངས་འཕྲོགས་པར་མི་ནུས་སོ་༎ དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ་། ཀུན་དགའ་བོ་གང་གི་ཕྱིར་ང་བཅོམ་ལྡན་འདས་དེ་བཞིན་གཤེགས་པ་སྨན་གྱི་བླ་བེཨེ་དའུརྱའི་འོད་དེའི་མཆོད་པ་རྣམ་པ་སྣ་ཚོགས་བྱེད་ན་། དེ་དག་ལ་ངན་སོང་གསུམ་གྱི་སྡུག་བསྔལ་མེད་པར་ཤེས་པར་བྱའོ་༎ ཡོན་ཏན་བརྗོད་པར་ཁྱོད་དད་དམ་ཡིད་ཆེས་སམ་། ཡང་ན་ཁྱོད་སངས་རྒྱས་ཀྱི་སྤྱོད་ཡུལ་ཟབ་མོ་འདི་ལ་ཡིད་གཉིས་སམ་སོམ་ཉིའམ་། ཐེ་ཚོམ་ཟ་བ་མེད་དམ་དེ་ནས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ་༏་། བཙུན་པ་བཅོམ་ལྡན་འདས་བདག་དེ་བཞིན་གཤེགས་པས་གསུངས་པའི་ཆོས་རྣམས་ལ་ཡིད་གཉིས་སམ་སོམ་ཉིའམ་ཐེ་ཚོམ་འཚལ་བ་མ་ལགས་སོ་༎ དེ་ཅིའི་སླད་དུ་ཞེ་ན་། དེ་བཞིན་གཤེགས་པ་རྣམས་ལ་སྐུ་དང་གསུང་དང་ཐུགས་ཀྱི་ཀུན་དུ་སྤྱོད་པ་ཡོངས་སུ་མ་དག་པ་མི་མངའ་བའི་སླད་དུའོ་༎ བཅོམ་ལྡན་འདས་གདུགས་དང་དགུང་ཟླ་འདི་ལྟར་རྫུ་འཕྲུལ་ཆེ་བ་འདི་གཉིས་ནི་དོག་ས་ལ་ལྟུང་ཡང་གདའ། རིའི་རྒྱལ་པོ་རི་རབ་ནི་གནས་ནས་འཕོ་ཡང་གདའི་སངས་རྒྱས་རྣམས་ཀྱི་བཀའ་ནི་གཞན་དུ་མི་འགྱུར་ལགས་སོ་༎ བཙུན་པ་བཅོམ་ལྡན་འདས་དེ་ལྟར་ལགས་ཀྱིས་ཀྱང་། སེམས་ཅན་དད་པའི་དབང་པོ་དང་བྲལ་བ་དག་མཆིས་ཏེ་། སངས་རྒྱས་རྣམས་ཀྱི་སངས་རྒྱས་ཀྱི་སྤྱོད་ཡུལ་འདི་ཐོས་ན་དེ་དག་འདི་སྙམ་དུ་སེམས་པར་འགྱུར་ཏེ་། དེ་བཞིན་གཤེགས་པའི་མཚན་འདི་དྲན་པ་ཙམ་གྱིས་ཇི་ལྟར་ཤིན་ཏུ་ཡོན་ཏན་དང་ཕན་ཡོན་དུ་འགྱུར་སྙམ་ནས་དེ་དག་མི་དད་ཅིང་ཡིད་མི་ཆེས་ཏེ་སྤོང་བས་ཡུན་རིང་པོར་གནོད་པ་དང་མི་སྨན་པ་དང་ཡིད་མི་བདེ་བ་དང་རྣམ་པར་ལྟུང་བར་འགྱུར་རོ་༎ བཅོམ་ལྡན་འདས་ཀྱིས་བཀའ་སྩལ་པ་། ཀུན་དགའ་བོ་དེ་བཞིན་གཤེགས་པ་དེའི་མཚན་སུའི་རྣ་ལམ་དུ་གྲག་པར་གྱུར་པ་དེ་། ངན་འགྲོ་ངན་སོང་དུ་འགྲོ་བར་འགྱུར་བ་ནི་གནས་མེད་དེ་གོ་སྐབས་༄༩༨བ་མ་ཡིན་ནོ་༎ ཀུན་དགའ་བོ་སངས་རྒྱས་རྣམས་ཀྱི་སངས་རྒྱས་ཀྱི་སྤྱོད་ཡུལ་ནི་ཡིད་ཆེས་པར་དཀའོ་༎ ཀུན་དགའ་བོ་ཁྱོད་དད་ཅིང་ཡིད་ཆེས་པར་གྱུར་པ་དེ་ནི་། དེ་བཞིན་གཤེགས་པའི་མཐུ་ཡིན་པར་བལྟའོ་༎ བྱང་ཆུབ་སེམས་དཔའ་སེམས་དཔའ་ཆེན་པོ་སྐྱེ་བ་གཅིག་གིས་ཐོགས་པ་རྣམས་མ་གཏོགས་པར་འདི་ཉན་ཐོས་དང་རང་སངས་རྒྱས་ཐམས་ཅད་ཀྱིས་མ་ཡིན་ནོ་ཞེས་གསུངས་སོ་༎ ཡང་དེ་ཉིད་ལས་དད་པའི་རིགས་ཀྱི་བུའམ་རིགས་ཀྱི་བུ་མོ་གང་དག་ཡན་ལག་བརྒྱད་དང་ལྡན་པའི་བསྙེན་གནས་ལ་ཉེ་བར་གནས་ཏེ་། ལོ་གཅིག་གམ་ཟླ་བ་གསུམ་དུ་བསླབ་པའི་གཞི་རྣམས་འཛིན་ཅིང་། གད་དག་གི་བསམ་པ་འདི་ལྟ་བུས་། བདག་གི་དགེ་བའི་རྩ་བ་འདིས་ནུབ་ཕྱོགས་གང་ན་དེ་བཞིན་གཤེགས་པ་ཚེ་དཔག་མེད་བཞུགས་པའི་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་ཤོག་ཤིག་ཅེས་སྨོན་ལམ་དེ་ལྟ་བུ་བཏབ་པ་དག་ལས་། གང་དག་གིས་བཅོམ་ལྡན་འདས་དེ་བཞིན་གཤེགས་པ་སྨན་གྱི་བླ་བེཨེ་དའུ་རྱའི་འོད་དེའི་མཚན་ཐོས་པར་གྱུར་པ་དེ་དག་འཆི་བའི་དུས་ཀྱི་ཚེ་བྱང་ཆུབ་སེམས་དཔའ་བརྒྱད་རྫུ་འཕྲུལ་གྱིས་ལྷགས་ནས་ལམ་སྟོན་པར་འགྱུར་ཏེ་། དེ་དག་དེར་པདམ་ཚོན་ཁ་དོག་སྣ་ཚོགས་རྣམས་ལས་རྫུས་ཏེ་སྐྱེ་བར་འགྱུར་རོ་༎ གང་ལ་ལ་དག་ལྷའི་འཇིག་རྟེན་དུ་སྐྱ་བར་འགྱུར་བ་དེ་དག་ནི་། དེར་སྐྱེས་ནས་སྔོན་གྱི་དགེ་བའི་རྩ་བ་དེ་ཟད་པར་མི་འགྱུར་ཞིང་ངན་འགྲོར་འགྲོ་བར་མི་འགྱུར་རོ་༎ དེ་ནས་ཤི་འཕོས་ནས་ཀྱང་མིའི་འཇིག་རྟེན་འདིར་གླིང་བཞི་པའི་དབང་ཕྱུག་འཁོར་ལོས་སྒྱུར་བའི་རྒྱལ་པོར་འགྱུར་ཏེ་། སེམས་ཅན་བྱེ་བ་ཁྲག་ཁྲིག་བརྒྱ་སྟོང་དུ་མ་དག་དགེ་བ་བཅུའི་ལས་ཀྱི་ལམ་ལ་འགོད་པར་འགྱུར་རོ་༎ ཡང་གཞན་དག་ནི་རྒྱལ་རིགས་ཤིང་སའ་ལ་ཆེན་པོ་ལྟ་བུའི་ཁྱིམ་དག་ཏུ་སྐྱེ་འགྱུར་རོ་༎ བར་འགྱུར་། བྲམ་ཟེ་ཤིང་སའ་ལ་ཆེན་པོ་ལྟ་བུའི་ཁྱིམ་དག་དང་། ཁྱིམ་བདག་ཤིང་སའ་ལ་ཆེན་པོ་ལྟ་བུའི་ཁྱིམ་དག་དང་། ནོར་དང་འབྲུ་དང་མཛོད་དང་བང་བ་མང་པོ་འབྱོར་པའི་ཁྱིམ་དག་ཏུ་སྐྱེ་བར་འགྱུར་ཏེ་། གཟུགས་ཕུན་སུམ་ཚོགས་པ་དང་། དབང་ཕྱུག་ཕུན་སུམ་ཚོགས་པ་དང་། ག-ཡོག་ཕུན་སུམ་ཚོགས་པ་དང་དཔའ་བ་དང་རྟུལ་ཕོད་པ་དང་ཚན་པོ་ཆེ་ཆེན་པོའི་སྟོབས་ཀྱི་ཤུགས་དང་ལྡན་པར་འགྱུར་རོ་༎ བུད་མེད་གང་གིས་དེ་བཞིན་གཤེགས་པ་དེའི་༄༩༩ཨ་༌་༎ མཚན་ཐོས་ཤིང་བཟུང་བ་དེའི་བུད་མེད་ཀྱི་དངོས་པོ་དེ་ཐ་མ་ཡིན་པར་ཤེས་པར་བྱའོ་ཞེས་གསུངས་སོ་། ༎ ། བམ་པོ་བརྒྱད་པ་། འཇམ་དཔལ་གྱི་སངས་རྒྱས་ཀྱི་ཞིང་གི་ཡོན་ཏན་བཀོད་པའི་རྒྱན་ལས་ཀྱང་། ཡེ་ཤེས་བླ་མ་འོད་ཀྱི་ཏོག་༎ དེ་བཞིན་སྨོན་ལམ་བློ་གྲོས་དང་༎ དབང་པོ་ཞི་དང་འཇམ་དབྱངས་ལ་༎ བདག་ནི་གུས་པས་ཕྱག་འཚལ་ལོ་༎ སུ་ཞིག་བྱང་ཆུབ་སེམས་དཔའ་འདི་དག་གི་མིང་འཛིན་པ་དེ་བུད་མེད་ཀྱི་དངོས་པོར་མི་འགྱུར་རོ་ཞེས་གསུངས་སོ་༎ གཉེན་པོ་ཀུན་ཏུ་སྤྱད་པ་མངོན་པར་བསྟན་ཟིན་ཏོ་༎ ད་ནི་ཉེས་པ་ལས་བཟློག་པའི་སྟོབས་བརྗོད་པར་བྱ་སྟེ་། འཕགས་པ་སའི་སྙིང་པོའི་མདོ་ལས་ཇི་སྐད་དུ་གསུངས་པ་ལྟ་བུ་སྟེ་། སྲོག་གཅོད་པ་སྤོང་བའི་བྱང་ཆུབ་སེམས་དཔའ་ནི་སེམས་ཅན་ཐམས་ཅད་ལ་མི་འཇིགས་པ་སྦྱིན་པ་ཡིན་ཏེ་། སྐྲག་པར་མི་བྱེད་འཁྲུག་པར་མི་བྱེད་སྐུ་ཟིང་ཞེས་འགྱུར་བར་མི་བྱེད་དོ་༎ དེ་དགེ་བའི་ལས་ཀྱི་རྣམ་པར་སྨིན་པ་དེ་དང་སྲོག་གཅོད་པ་སྤོང་བའི་འཁོར་ལོ་དེས་སྔོན་གྱི་མཐའི་མུ་ནས་འགྲོ་བ་ལྔའི་འཁོར་ལོར་ཞུགས་ཤིང་འཁོར་བའི་ཆུ་ངོས་ཁྱེར་ནས་། སྲོག་གཅོད་པའི་རྒྱུས་ལུས་དང་ངག་དང་། ཡིད་ཀྱི་ལས་ཀྱི་སྒྲིབ་པ་དང་ཉོན་མོངས་པའི་སྒྲིབ་པ་དང་ཆོས་ཀྱི་སྒྲིབ་པ་བྱས་པ་དང་བྱེད་དུ་བཅུག་པ་དང་རྗེས་སུ་ཡི་རང་བ་གང་ཡིན་པ་ཐམས་ཅད་འཇོམས་ཏེ་། མ་ལུས་པར་རྣམ་པར་སྨིན་པར་མི་འགྱུར་བའི་བར་དུ་བྱེད་དོ་༎ དེ་ལ་རིགས་མཐུན་པའི་ལྷ་དང་མི་རྣམས་དགའ་བར་འགྱུར་རོ་༎ ནད་མེད་པ་དང་ཚེ་རིང་བར་འགྱུར་རོ་༎ རིགས་ཀྱི་བུ་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཇི་སྲིད་འཚོའི་བར་དུ་མ་བྱིན་པར་ལེན་པ་སྤངས་པར་གྱུར་ཅིང་སེམས་ཅན་ཐམས་ཅད་ལ་མི་འཇིགས་པ་སྦྱིན་ལ་གཞན་ལ་འགྲན་པ་མེད་པ་དང་འཁྲུག་པ་མེད་པར་རང་གི་རྙེད་པས་ཆོག་ཤེས་ཤིང་། ཆོས་མ་ཡིན་པའི་ལོངས་སྤྱོད་མི་འདོད་དེ་། དགེ་བའི་རྩ་བ་དེས་མ་བྱིན་པར་ལེན་པའི་རྒྱུ་ལས་བྱུང་བའི་བར་གྱི་ལས་ཀྱི་སྒྲིབ་པ་འཇོམས་སོ་༎ རབ་ཏུ་འཇོམས་སོ་༎ མ་ལུས་པར་རྣམ་པར་སྨིན་པར་མི་འགྱུར་བའི་བར་དུ་བྱེད་དོ་༎ དེ་བཞིན་དུ་སྦྱར་ཏེ་། དགེ་བ་བཅུའི་ལས་ཀྱི་ལམ་རྣམས་ཀྱིས་རང་གི་མི་མཐུན་པའི་ཕྱོགས་མི་དགེ་བ་རྣམས་འཇོམས་པར་གསུངས་སོ་༎ དེ་སྐད་དུ་ཟླ་བ་སྒྲོན་མའི་མདོ་ལས་ཀྱང་། གནོད་སེམས་༄༩༩བ་སྤངས་པས་སྡིག་པ་ཟད་པར་འགྱུར་བ་འབྱུང་སྟེ་། ཇི་སྐད་དུ་༎ འདིར་ནི་ཡང་དག་མ་ལགས་པར་༎ བྱིས་པ་རྣམས་ཀྱིས་མཚང་བྲུས་དང་༎ སྤྱོད་པ་དག་ནི་བཟོད་བགྱི་སྟེ་༎ སྨོད་པའང་འདྲེན་པ་དང་དུ་བླང་༎ བྱང་ཆུབ་སེམས་དཔས་གཞན་དག་ལ་༎ བདག་གིས་གནོད་སེམས་བསྐྱེད་པ་དང་༏་། སྔོན་ཆད་བདག་གིས་སྡིག་པའི་ལས་༎ བགྱིས་པ་རྣམས་ནི་སྦྱང་བར་བགྱི་༎ ཞེས་གསུངས་པ་ལྟ་བུའོ་༎ ཉེས་པ་ལས་ཟློག་པའི་སྟོབས་བཤད་ཟིན་ཏོ་༎ རྟེན་གྱི་སྟོབས་བརྗོད་པར་བྱ་སྟེ་། འདིར་ཕག་གི་རྟོགས་པ་བརྗོད་པ་དཔེར་བྱའོ་༎ གང་དག་སངས་རྒྱས་སྐྱབས་དོང་བ་༎ དེ་དག་ངན་འགྲོར་འགྲོ་མི་འགྱུར་༎ མི་ཡི་ལུས་ནི་སྤངས་ནས་སུ་༎ དེ་དག་ལྷ་ཡི་ལུས་ཐོབ་པོ་༎ ཞེས་གསུངས་ཏེ་། དེ་བཞིན་དུ་ཆོས་དང་དགེ་འདུན་གྱི་དབང་དུ་བྱས་ཏེ་གདོན་ཏོ་༎ འཕགས་པ་བྱམས་པའི་རྣམ་པར་ཐར་པ་ལས་ཀྱང་། བྱང་ཆུབ་ཀྱི་སེམས་ཀྱིས་སྡིག་པ་རྣམ་པར་དག་པར་གསུངས་ཏེ་༏་ཉེས་པ་བྱས་པ་ཐམས་ཅད་བསྲེགས་པས་སྲེག་པའི་བསྐལ་པའི་མེ་ལྟ་བུའོ་༎ མི་དགེ་བའི་ཆོས་ཐམས་ཅད་ཟད་པར་བྱེད་པས་སའི་འོག་ལྟ་བུའོ་༎ དེ་བཞིན་དུ་སྦྱར་ཏེ་། རིགས་ཀྱི་བུ་འདི་ལྟ་སྟེ་། དཔེར་ན་དངུལ་ཆུའི་རིགས་གསེར་དུ་སྣང་བ་ཞེས་བྱ་བ་ཡོད་དེ་། དེ་ནི་སྲང་གཅིག་གིས་ཀྱང་ལྕགས་སྲང་སྟོང་གསེར་དུ་འགྱུར་རོ་༎ དངུལ་ཆུ་སྲང་གཅིག་པ་ད་ནི་ལྕགས་སྲང་སྟོང་པོ་དེས་ཟད་པར་བྱས་པའམ་ལྕགས་སུ་བསྒྱུར་བར་མི་ནུས་སོ་༎ དེ་བཞིན་དུ་ཐམས་ཅད་མཁྱེན་པ་ཉིད་དུ་སེམས་བསྐྱེད་པའི་དངུལ་ཆུའི་ཁམས་དགེ་བའི་རྩ་བ་ཡོངས་སུ་བསྔོ་བ་དང་ཡེ་ཤེས་ཀྱིས་བཟུང་བ་གཅིག་གིས་ལས་དང་ཉོན་མོངས་པའི་སྒྲིབ་པའི་ལྕགས་ཐམས་ཅད་ཟད་པར་བྱས་ཏེ་། ཆོས་ཐམས་ཅད་ཐམས་ཅད་མཁྱེན་པ་ཉིད་ཀྱི་ཁ་དོག་ཏུ་བྱེད་ཀྱང་། ཐམས་ཅད་མཁྱེན་པ་ཉིད་དུ་སེམས་བསྐྱེད་པའི་དངུལ་ཆུའི་ཁམས་གཅིག་པོ་དེ་ནི་ལས་དང་ཉོན་མོངས་པའི་ལྕགས་ཐམས་ཅད་ཀྱིས་ཀྱང་ཀུན་ནས་ཉོན་མོངས་པར་བྱ་བའམ་ཟད་པར་མི་ནུས་སོ་༎ རིགས་ཀྱི་བུ་འདི་ལྟ་སྟེ་དཔེར་ན་མར་མེ་གཅིག་གིས་ཁྱིམ་མམ་ཁང་བུ་ཇི་ལྟ་བུར་བཅུག་ཀྱང་རུང་སྟེ་བཅུག་མ་ཐག་ཏུ་ལོ་སྟོང་དུ་བསགས་པའི་མུན་པ་ཡང་རྣམ་པར་སེལ་ཅིང་སྣང་བར་བྱེད་དོ་༎ 
 एवं योग्यचित्तो दशसु दिक्षु शेष-	དེ་བཞིན་དུ་ཐམས་ཅད་མཁྱེན་པའི་༄༡༠༠ཨ་༌་༎ སེམས་བསྐྱེད་པའི་མར་མེ་གཅིག་གིས་ཀྱང་སེམས་ཅན་གྱི་བསམ་པའི་ཐིབས་པོ་མ་རིག་པའི་མུན་པ་དང་ལྡན་པ་ཇི་ལྟ་བུ་ཡང་རུང་བར་ཞུགས་ན་ཞུགས་མ་ཐག་ཏུ་བསྐལ་པ་བརྒྱ་སྟོང་བརྗོད་དུ་མེད་པར་བསགས་པའི་ལས་དང་ཉོན་མོངས་པའི་སྒྲིབ་པ་དང་མུན་པ་ཐམས་ཅད་རྣམ་པར་སེལ་ཞིང་ཡེ་ཤེས་ཀྱི་སྣང་བ་སྐྱེད་དོ་༎ རིགས་ཀྱི་བུ་འདི་ལྟ་སྟེ་དཔེར་ན་ནོར་བུ་རིན་པོ་ཆེ་ཡིད་བཞིན་གྱི་རྒྱལ་པོའི་ཅོད་པན་ཐོགས་པའི་ཀླུའི་རྒྱལ་པོ་ཆེན་པོ་རྣམས་ལ་གཞན་གྱིས་གནོད་པར་བྱ་བའི་འཇིགས་པ་མེད་དོ་༎ དེ་བཞིན་དུ་བྱང་ཆུབ་ཀྱི་སེམས་དང་སྙིང་རྗེ་ཆེན་པོའི་ནོར་བུ་རིན་པོ་ཆེའི་ཡིད་བཞིན་གྱི་རྒྱལ་པོའི་ཅོད་པན་ཐོགས་པའི་བྱང་ཆུབ་སེམས་དཔའ་རྣམས་ལ་ཡང་། ངན་སོང་དང་ངན་འགྲོས་གནོད་པར་བྱ་བའི་འཇིགས་པ་མེད་དོ་ཞེས་བྱ་བའོ་རྣམས་ལ་ཡང་། ༎ འཕགས་པ་ཉེ་བ་འཁོར་གྱིས་ཞུས་པ་ལས་ཀྱང་གསུངས་ཏེ་། ཉེ་བ་འཁོར་འདི་ལ་ཐེག་པ་ཆེན་པོ་ལ་ཡང་དག་པར་ཞུགས་པའི་བྱང་ཆུབ་སེམས་དཔའ་གལ་ཏེ་སྔ་དྲོའི་དུས་ན་ལྟུང་བ་བྱུང་བ་ཡང་། ཕྱི་དྲོའི་དུས་ན་ཐམས་ཅད་མཁྱེན་པའི་སེམས་དང་མི་འབྲལ་བར་གནས་ཏེ་། དེ་ལྟར་ན་ཐེག་པ་ཆེན་པོ་ལ་ཡང་དག་པར་ཞུགས་པའི་བྱང་ཆུབ་སེམས་དཔའི་ཚུལ་ཁྲིམས་ཀྱི་ཕུང་པོ་མཐའ་མེད་དོ་༎ གལ་ཏེ་ཕྱི་དྲོའི་དུས་ན་ལྟུང་བ་བྱུང་བ་ཡང་༏་ཕྱེ་མ་རེད་ཀྱི་དུས་ན་ཐམས་ཅད་མཁྱེན་པའི་སེམས་དང་མི་འབྲལ་བར་གནས་ཏེ་། དེ་ལྟར་ན་ཐེག་པ་ཆེན་པོ་ལ་ཡང་དག་པར་ཞུགས་པའི་བྱང་ཆུབ་སེམས་དཔའི་ཚུལ་ཁྲིམས་ཀྱི་ཕུང་པོའི་མཐའ་མེད་དོ་༎ གལ་ཏེ་ཕྱེ་མ་རེད་ཀྱི་དུས་ན་ལྟུང་བ་བྱུང་བ་ཡང་སྲོད་ལ་ཐམས་ཅད་མཁྱེན་པའི་སེམས་དང་མི་འབྲལ་བར་གནས་ཏེ་། དེ་ལྟར་ན་ཚུལ་ཁྲིམས་ཀྱི་ཕུང་པོ་མཐའ་མེད་དོ་༎ གལ་ཏེ་སྲོད་ལ་ལྟུང་བ་བྱུང་བ་ཡང་ནམ་ཕྱེད་ན་ཐམས་ཅད་མཁྱེན་པའི་སེམས་དང་མི་འབྲལ་བར་གནས་ཏེ་། དེ་ལྟར་ན་ཚུལ་ཁྲིམས་ཀྱི་ཕུང་པོ་མཐའ་མེད་དོ་༎ གལ་ཏེ་ནམ་ཕྱེད་ན་ལྟུང་བ་བྱུང་ན་ཡང་ཐོ་རངས་ཐམས་ཅད་མཁྱེན་པའི་སེམས་དང་མི་འབྲལ་བར་གནས་ཏེ་། དེ་ལྟ་ན་ཐེག་པ་ཆེན་པོ་ལ་ཡང་དག་པར་ཞུགས་པའི་བྱང་ཆུབ་སེམས་དཔའི་ཚུལ་ཁྲིམས་ཀྱི་ཕུང་པོའི་མཐའ་མེད་དོ་༎ ཉེ་བ་འཁོར་དེ་ལྟ་ན་ཐེག་པ་ཆེན་པོ་ལ་ཡང་དག་པར་ཞུགས་པའི་བྱང་ཆུབ་སེམས་དཔའ་རྣམས་ཀྱི་བསླབ་པ་ནི་བཅོས་སུ་༄༡༠༠བ་རུང་བ་ཡིན་ནོ་༎ དེ་ལ་བྱང་ཆུབ་སེམས་དཔའ་འགྱོད་པས་ཀུན་ནས་ལྡང་བ་དེ་སྐྱེས་ན་ཧ་ཅང་ཡང་མི་དགའ་བར་མི་བྱའོ་༎ ཉེ་བ་འཁོར་དེ་ལ་གལ་ཏེ་ཉན་ཐོས་ཀྱི་ཐེག་པ་པའི་གང་ཟག་ལ་། ལྟུང་བ་ཡང་དང་ཡང་བྱུང་ན་༎ ཉན་ཐོས་ཀྱི་ཐེག་པ་པའི་གང་ཟག་གི་ཚུལ་ཁྲིམས་ཀྱི་ཕུང་པོ་ཉམས་པར་རིག་པར་བྱའོ་ཞེས་གསུངས་སོ་༎ བསླབ་པ་ཀུན་ལས་བཏུས་པ་ལས་སྡིག་པ་སྦྱང་བའི་ལེའུ་སྟེ་བརྒྱད་པའོ་། ༎ ། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་རྫོགས་སྷོ་། ༎ ། དེས་ན་དེ་ལྟར་རྒྱུན་མི་འཆད་པར་སྡུག་བསྔལ་མང་པོ་དང་ལྡན་པའི་འཆལ་པའི་ཚུལ་ཁྲིམས་སྐྱེ་བ་བསྲུང་ཞིང་དེ་ལྟར་ལས་ཀྱི་སྒྲིབ་པའི་གེགས་སེལ་བ་དེས་ཉོན་མོངས་པ་རྣམ་པར་སྦྱོང་བ་ལ་འབད་པར་བྱའོ་༎ དེ་ལ་ཐོག་མར་རེ་ཞིག་བཟོད་པར་བྱའོ་༎ མི་བཟོད་པ་ནི་སྐྱོ་བ་ནི་སྲོན་མི་ནུས་པའི་ཕྱིར་ཐོས་པ་ལ་སོགས་པ་ལ་བརྩོན་པ་ཉམས་པར་འགྱུར་ཞིང་། ཐོས་པ་དང་མི་ལྡན་པས་ནི་བསམ་གཏན་གྱི་ཐབས་དང་ཉོན་མོངས་པ་རྣམ་པར་སྦྱོང་བའི་ཐབས་ཀྱང་མི་ཤེས་ཏེ་། དེ་བས་ན་སྐྱོ་བ་མེད་པར་ཐོས་པ་བཙལ་བར་བྱ་། ཤེས་སུ་ཟིན་ཀྱང་འདྲེན་མར་སྤྱོད་པས་མཉམ་པར་གཞག་དཀའ་བར་འགྱུར་ཏེ་། དེའི་ཕྱིར་། དེ་ནས་ནགས་སུ་གནས་པར་བྱ་༎ དེར་ཡང་རྣམ་པར་ག-ཡེང་བ་ཞི་བར་བྱ་བ་ལ་མི་བརྩོན་པས་སེམས་མཉམ་པར་འཇོག་པར་མི་འགྱུར་བས་༎ མཉམ་པར་གཞག་ལ་བརྩོན་བྱ་ཞིང་༎ མཉམ་པར་བཞག་པའི་འབྲས་བུ་ནི་ཉོན་མོངས་པ་སྦྱངས་པ་མ་གཏོགས་པ་ཅི་ཡང་མེད་པས་དེའི་ཕྱིར་། མི་སྡུག་ལ་སོགས་བསྒོམ་པར་བྱ་༎ དེ་ལྟར་འདི་དག་ནི་རེ་ཞིག་སྡིག་པ་སྦྱོང་བ་བསྟན་པའི་ཚིག་གོ་༎ ད་ནི་བཤད་པ་བརྗོད་དོ་༎ དེ་ལ་བཟོད་པ་ནི་། ཆོས་ཡང་དག་པར་སྡུད་པའི་མདོ་ལས་། སྡུག་བསྔལ་དང་དུ་ལེན་པའི་བཟོད་པ་དང་ཆོས་ལ་ངེས་པར་སེམས་པའི་བཟོད་པ་དང་གཞན་གྱིས་གནོད་པ་བྱས་པ་ལ་ཇི་མི་སྙམ་པའི་བཟོད་པའོ་ཞེས་རྣམ་པ་གསུམ་གསུངས་སོ་༏་། དེ་ལ་སྡུག་བསྔལ་ཉམས་སུ་ལེན་པའི་བཟོད་པའི་མི་མཐུན་པའི་ཕྱོགས་ནི་། སྡུག་བསྔལ་གྱིས་འཇིགས་པ་ཉིད་མི་འདོད་པ་བྱུང་བ་དང་ཕྲད་པ་དང་། རང་གི་བདེ་བ་ལ་མངོན་པར་ཆགས་པ་ཉིད་འདོད་པའི་གེགས་བྱེད་པ་དང་ཕྲད་པ་སྟེ་། དེ་དག་ལས་ཡིད་མི་བདེ་ཞིང་། དེ་ལས་ནི་༄༡༠༡ཨ་༌་༎ སྡང་བའམ་ཞུམ་པ་ཉིད་དོ་༎ དེ་བས་ན་ཟླ་བ་སྒྲོན་མའི་མདོ་ལས་ཀྱང་། བདེ་བ་ལ་མི་ཆགས་པ་དང་༎ སྡུག་བསྔལ་ལ་མི་སྐྱོ་བའོ་༎ ཞེས་གསུངས་སོ་༎ དཀོན་མཆོག་སྤྲིན་གྱི་མདོ་ལས་ཀྱང་། གང་ནང་གི་མྱ་ངན་དང་སྨྲེ་སྔགས་འདོན་པ་དང་སྡུག་བསྔལ་བ་དང་ཡིད་མི་བདེ་བ་དང་འཁྲུག་པ་དེ་དག་བཟོད་ཅིང་དང་དུ་ལེན་ཏོ་ཞེས་གསུངས་སོ་༎ འཕགས་པ་དྲག་ཤུལ་ཅན་གྱིས་ཞུས་པ་ལས་ཀྱང་། ཁྱིམ་བདག་གཞན་ཡང་བྱང་ཆུབ་སེམས་དཔའ་ཁྱིམ་པས་རྗེས་སུ་ཆགས་པ་དང་ཁོང་ཁྲོ་བ་མེད་པས་འཇིག་རྟེན་གྱི་ཆོས་བརྒྱད་ལ་མཉམ་པ་ཉིད་ཐོབ་པར་བྱའོ་༎ དེས་ལོངས་སྤྱོད་རྙེད་དམ་ཆུང་མ་དང་བུ་རྙེད་དམ་ནོར་དང་འབྲུ་དང་རྫས་རྙེད་ཀྱང་ཁེངས་པར་ཡང་མི་བྱའོ་༎ ཐམས་ཅད་མ་འབྱོར་ཡང་དེ་ཞུམ་པར་ཡང་མི་བྱ་ཡི་མུག་པར་ཡང་མི་བྱའོ་༎ དེས་འདི་ལྟར་བརྟག་པར་བྱ་སྟེ་། འདུས་བྱས་ཐམས་ཅད་ནི་སྒྱུ་མའི་རྣམ་པ་ལྟ་བུ་རྣམ་པར་བསྒྲུབ་པས་སོ་སོར་ཉེ་བར་གནས་པའི་མཚན་ཉིད་དོ་༎ འདི་ལྟ་སྟེ་། ཕ་མ་དང་ཆུང་མ་དང་བྲན་དང་ལས་བྱེད་པ་དང་ཞོ་ཤས་འཚོ་བ་དང་མཛའ་བཤེས་དང་བློན་པོ་དང་ཉེ་དུ་དང་སྣག་གི་གཉེན་མཚམས་དེ་དག་ནི་ལས་ཀྱི་རྣམ་པར་སྨིན་པས་གྲུབ་པ་ཡིན་ཏེ་། བདག་དབང་བ་མ་ཡིན་ལ་ང་ཡང་འདི་དག་གི་ནི་མ་ཡིན་ནོ་ཞེས་པ་ཡིན་ཏེ་། གསུངས་སོ་༏་གཞན་ཡང་། གལ་ཏེ་བཅོས་སུ་ཡོད་ན་ནི་༎ དེ་ལ་མི་དགའ་བ་ཅི་དགོས་༎ དེ་སྟེ་བཅོས་སུ་མེད་ན་ནི་༎ དེ་ལ་མི་དགའ་བྱས་ཅི་ཕན་༎ བཅོས་ཀྱང་ཡིད་མི་བདེ་ན་ནི་༎ ཁྲོ་བས་རྒྱལ་བས་འཐད་པའམ་༎ ཞུམ་པའི་ཕྱིར་ན་སྤྲོ་ཉམས་པས་༎ རྒུད་པ་ཆེན་པོས་ཟིན་པར་འགྱུར་༎ དེ་ལ་ཡང་དང་ཡང་སེམས་པས་༎ ཚེ་ཡང་ཐུང་བར་འགྱུར་བ་ཡིན་༎ དེ་ལྟ་བས་ན་གོམས་པ་ལས་༎ གནོད་པ་བཞིན་དུ་དོན་མེད་སྤང་༎ ཡིད་མི་བདེ་བ་སྤང་བ་ཡང་ཇི་ལྟར་གོམས་པར་བྱ་ཞེ་ན་། ཡང་བ་དང་སྙི་བའི་སེམས་སྤངས་པ་ལས་ཏེ་། དྲག་ཤུལ་ཅན་གྱིས་ཞུས་པ་ལས་ཇི་སྐད་དུ་། ཤིང་བལ་གྱི་འདའ་བ་ལྟ་བུའི་སེམས་དང་བྲལ་བར་བྱའོ་ཞེས་གསུངས་པ་ལྟ་བུའོ་༎ འཕགས་པ་སྡོང་པོ་བཀོད་པ་ལས་ཀྱང་། བུ་མོ་ཁྱོད་ཀྱིས་ཉོན་མོངས་པ་ཐམས་ཅད་གཞོམ་པའི་ཕྱིར་ཐུབ་པར་དཀའ་བའི་སེམས་བསྐྱེད་པར་བྱའོ་༎ མངོན་པར་ཞེན་པ་ཐམས་ཅད་གཞོམ་པའི་ཕྱིར་གཞན་གྱིས་མི་ཐུབ་པའི་༄༡༠༡བ་སེམས་བསྐྱེད་པར་བྱའོ་༎ ༎ མི་མཐུན་པའི་བསམ་པ་ཅན་གྱི་སེམས་ཅན་རྒྱ་མཚོའི་གློང་འཁྱིལ་བ་ལྟ་བུ་བབ་པ་རྣམས་ལ་མི་འཁྲུགས་པའི་སེམས་བསྐྱེད་པར་བྱའོ་ཞེས་༎ ༎ གསུངས་སོ་༎ གོམས་པར་གྱུར་ན་དཀའ་བ་ཅུང་ཟད་ཀྱང་མེད་དེ་། འདི་ལྟར་རེ་ཞིག་ཤིན་ཏུ་བླུན་པ་ཁུར་རྩ་བ་དང་ཉ་པ་དང་ཞིང་པ་ལ་སོགས་པ་དག་ཀྱང་སྡུག་བསྔལ་ལ་གོམས་པ་ལས་འབྲས་བུ་ཤིན་ཏུ་ཆུང་ངུ་དང་ལྡན་པའི་དངོས་པོ་ལ་ཡང་ཡུན་རིང་པོ་ནས་རྨད་དུ་གྱུར་པའི་མཚན་མ་ཅན་གྱི་སེམས་མཁྲང་བ་དང་། སྒྱིད་ལུག་པས་ཟིལ་གྱིས་མི་ནོན་ན་། འཁོར་བའི་བདེ་བ་ཐམས་ཅད་དང་བྱང་ཆུབ་སེམས་དཔའི་བདེ་བ་ཐམས་ཅད་དང་བླ་ན་མེད་པའི་གོ་འཕང་ཐོབ་པའི་འབྲས་བུ་ཅན་གྱི་ལས་ལ་སྨོས་སུ་ཡོད་དམ་ཅི་། འདི་ལྟར་ཕལ་པ་དག་ཀྱང་ཅུང་ཟད་གནོད་པ་བྱེད་པ་བདག་གི་ཉེས་པར་བྱས་པས་བཅོམ་ཞིང་རང་ཉིད་འཆི་བ་རྣམས་ལ་བརྡེག་པའི་ཆེད་དུ་། དྲག་ཏུ་བརྡེགས་པ་མྱོང་ཡང་ག-ཡུལ་དུ་འཇུག་ན་། དུས་ཤིན་ཏུ་རིང་པོར་གནོད་པ་བྱེད་པ་དཀའ་བས་བསྒྲུབས་པའི་དགེ་བའི་ནོར་བག་ཙམ་པའི་རྐུན་པོ་དམྱལ་བ་ཉིད་ཀྱི་གསོད་སར་གསད་བྱའི་གཤེད་མར་གྱུར་པ་སྲིད་པའི་བཙོན་རའི་སྲུང་མར་ངེས་པར་འབྱུང་བའི་ལམ་གྱི་ཕྱིར་ཕྱོགས་མ་རུང་བར་བྱེད་པ་རྗེས་སུ་མཐུན་པ་འདྲ་ཡང་གནོད་པ་དྲག་པོ་བྱེད་པ་གནོད་པ་མ་བྱས་པར་དགྲར་གྱུར་པ་། ཐོག་མ་མེད་པའི་བསྐལ་པ་ལས་དམ་དུ་འབྲེལ་བའི་ཤ་འཁོན་ཅན་། ཉོན་མོངས་པའི་དགྲ་རྣམས་ལ་གཞོམ་པར་སྤྲོ་བའམ་སྡུག་བསྔལ་བཟོད་པར་གོ་ཇི་ལྟར་མི་འགྱུར་ཏེ་། ས་གསུམ་ལས་རྣམ་པར་རྒྱལ་བར་བྱ་བའི་ཕྱིར་ཆས་ཤིང་བདུད་ཀྱི་རི་ཁྲོད་པའི་བདག་པོས་ཟིན་པའི་འགྲོ་བ་གནང་བ་ཅོན་ཐར་བར་བྱ་བའི་ཕྱིར་ག-ཡུལ་ངོར་ཞུགས་པ་ནི་ཁྱད་པར་དུ་ཡང་འགྱུར་བ་ཁོ་ནའོ་༎ དེ་ལ་སྡུག་བསྔལ་ཆུང་ངུ་ལ་གོམས་པར་བྱ་བ་སྔོན་དུ་བཏང་ན་། དཀའ་བ་དང་ཤིན་ཏུ་དཀའ་བ་ལ་ཡང་གོམས་པ་འགྲུབ་སྟེ་། དཔེར་ན་གོམས་པའི་དབང་གིས་སེམས་ཅན་ཐམས་ཅད་སྡུག་བསྔལ་ལ་བདེ་བར་འདུ་ཤེས་པ་དེ་བཞིན་དུ་སྡུག་བསྔལ་འབྱུང་བ་ཐམས་ཅད་ལ་བདེ་བར་འདུ་ཤེས་ཉེ་བར་གཞག་པ་གོམས་པས་བདེ་བའི་འདུ་ཤེས་ཉིད་དུ་ཉེ་བར་གནས་པར་འགྱུར་རོ་༎ འདིའི་རྒྱུ་མཐུན་པའི་འབྲས་བུ་ནི་ཆོས་ཐམས་ཅད་བདེ་བས་ནོན་པ་ཞེས་བྱ་བའི་ཏིང་ངེ་འཛིན་ཐོབ་པ་ཡིན་ནོ་༎ ༄༡༠༢ཨ་༌་༎ ཡབ་དང་སྲས་མཇལ་བའི་མདོ་ལས་། བཅོམ་ལྡན་འདས་ཆོས་ཐམས་ཅད་ལ་བདེ་བས་ནོན་པ་ཞེས་བགྱི་བའི་ཏིང་ངེ་འཛིན་མཆིས་ཏེ་། ཏིང་ངེ་འཛིན་དེ་ཐོབ་པས་བྱང་ཆུབ་སེམས་དཔའ་སེམས་དཔའ་ཆེན་པོ་དམིགས་པའི་དངོས་པོ་ཐམས་ཅད་ལ་བདེ་བའི་ཚོར་བ་ཤ་སྟག་མྱོང་བར་འགྱུར་ཞིང་སྡུག་བསྔལ་གྱི་ཚོར་བ་མི་མྱོང་ལ་སྡུག་བསྔལ་ཡང་མ་ལགས་། བདེ་བ་ཡང་མ་ལགས་པ་ཡང་མི་མྱོང་སྟེ་། སེམས་ཅན་དམྱལ་བའི་གནོད་པས་གནོད་པར་བགྱིས་ཀྱང་བདེ་བའི་འདུ་ཤེས་ཉེ་བར་གནས་པ་དང་། མིའི་གནོད་པས་གནོད་པར་བགྱིས་ཀྱང་བདེ་བའི་འདུ་ཤེས་ཉེ་བར་གནས་པ་དང་། ལག་པ་བཅད་དམ་རྐང་པ་བཅད་དམ་། རྐང་ལག་བཅད་དམ་། རྣ་བའམ་། སྣའམ་། རྣ་བ་དང་སྣ་གཏུབས་ཀྱང་བདེ་བའི་འདུ་ཤེས་ཉེ་བར་གནས་པར་འགྱུར་བ་དང་། སྦ་ལྕག་གིས་གཞུས་སམ་། སྦ་ལྕག་ཕྱེད་ཚལ་ལམ་། ལྕག་གིས་གཞུས་ཀྱང་བདེ་བའི་འདུ་ཤེས་ཉེ་བར་གནས་པར་འགྱུར་བ་དང་། བཙོན་རར་བཅུག་གམ་། ལྕགས་སྒྲོག་དང་ཤིང་སྒྲོག་ཏུ་བཅུག་གམ་། བཙོན་ཆ་དམ་པོ་ལ་རྒྱས་བཏབ་བམ་། བྱིས་པའི་གཙུག་ཕུད་ལྟར་བཅིངས་སམ་། དུགས་ཀྱི་སྣོད་ལྟར་བདུགས་སམ་། བུ་རམ་ཤིང་བརྡུངས་པ་ལྟར་བརྡུངས་སམ་། འདམ་བུ་གཞོམ་པ་ལྟར་བཅོམ་མམ་། འབྲུ་མར་གྱི་མར་མེ་ལྟར་འབར་བར་བྱས་སམ་། མར་གྱི་མར་མེ་དང་། ཞོ་བསྐོལ་བ་ལྟར་འབར་བར་བྱས་ཀྱང་བདེ་བའི་འདུ་ཤེས་ཉེ་བར་གནས་པར་འགྱུར་བ་དང་། མེའི་ནང་དུ་བོར་རམ་། སེང་གེའི་ཁར་བསྟབས་སམ་། སྟག་གི་ཁར་བསྟབས་སམ་། དེ་བཞིན་དུ་སྦྱར་ཏེ་། སྐམ་དྲིལ་བྱ་བ་ལྟར་དྲིལ་ཏམ་། བྱི་བོའི་ཆད་པ་ལྟ་བུས་བཅད་དམ་། ཉེས་པ་བྱུང་བ་བསྒྲགས་པ་ལྟར་བསྒྲགས་སམ་། ཀའརཤ་པ་ན་ཙམ་དུ་གཏུབས་སམ་། འབྲས་ཕྱེ་བཙོ་བ་ལྟར་བཙོས་སམ་། གླང་པོ་ཆེ་རྣམས་ཀྱིས་བཅོམ་ཡང་བདེ་བའི་འདུ་ཤེས་ཉེ་བར་གནས་པར་འགྱུར་བ་དང་། མིག་ཕྱུང་ངམ་། གསལ་ཤིང་གི་རྩེ་མོ་ལ་གཞག་གམ་། གསད་པའི་གནས་སུ་ཁྲིད་དེ་རྣམ་པ་ཐམས་ཅད་དུ་མགོ་བཅད་ཀྱང་བདེ་བའི་འདུ་ཤེས་ཉེ་བར་གནས་པར་འགྱུར་ཏེ་བདེ་བ་ཡང་མ་ལགས་མི་བདེ་བ་ཡང་མ་ལགས་པའི་འདུ་ཤེས་རྣམ་པ་ཐམས་ཅད་དུ་མི་འབྱུང་ངོ་༎ དེ་ཅིའི་སླད་དུ་ཞེ་ན་། འདི་ལྟར་བྱང་ཆུབ་སེམས་དཔའ་སེམས་༄༡༠༢བ་དཔའ་ཆེན་པོ་དེས་། ཡུན་རིང་པོ་ནས་སྤྱད་པ་སྤྱོད་པའི་ཚེ་། སྨོན་ལམ་འདི་ལྟར་བཏབ་སྟེ་གང་གིས་བདག་ལ་ཁ་ཟས་བྱིན་པ་དེ་དག་ཉེ་བར་ཞི་བའི་བདེ་བ་ཐོབ་པར་གྱུར་ཅིག་། གང་གིས་བདག་ལ་སྐོམ་བླུད་པ་དེ་དག་དང་། གང་གིས་བདག་ལ་རིམ་གྲོར་བྱས་པ་དང་བཀུར་སྟི་བྱས་པ་དང་བསྟི་སྟང་བྱས་པ་དང་མཆོད་པ་བྱས་པ་དེ་དག་ཐམས་ཅད་ཀྱང་ཉེ་བར་ཞི་བའི་བདེ་བ་ཐོབ་པར་གྱུར་ཅིག་། གང་ཡང་བདག་ལ་གཤེ་བར་བྱེད་པ་དང་མི་བདེ་བ་བྱེད་པ་དང་རྡེག་པ་དང་མཚོན་གྱིས་འདེབས་པ་དང་རྣམ་པ་ཐམས་ཅད་དུ་སྲོག་གཅོད་པའི་བར་དུ་བྱེད་པ་དེ་དག་ཐམས་ཅད་ཀྱང་བྱང་ཆུབ་ཀྱི་བདེ་བ་ཐོབ་ཅིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་གྱུར་ཅིག་ཅེས་སྨོན་ལམ་བཏབ་སྟེ་། དེ་ཡིད་ལ་བྱ་བ་དེ་དག་དང་ལྡན་ཞིང་། དེ་ལྟ་བུའི་ལས་དང་དེ་ལྟ་བུའི་སྨོན་ལམ་དང་ལྡན་པས་སེམས་ཅན་ཐམས་ཅད་ཀྱི་རྗེས་སུ་སོང་བའི་བདེ་བའི་འདུ་ཤེས་ལ་བརྟེན་ཞིང་བསྙེན་ལ་བསྒོམ་ཞིང་མང་དུ་བྱེད་དེ་། དེ་ལས་དེའི་རྣམ་པར་སྨིན་པས་ཆོས་ཐམས་ཅད་ལ་བདེ་བས་ནོན་པ་ཞེས་བྱ་བའི་ཏིང་ངེ་འཛིན་རབ་ཏུ་ཐོབ་པོ་༎ གང་གི་ཚེ་བྱང་ཆུབ་སེམས་དཔའ་ཆོས་ཐམས་ཅད་ལ་བདེ་བས་ནོན་པའི་ཏིང་ངེ་འཛིན་ཐོབ་པར་གྱུར་པ་དེའི་ཚེ་བདུད་ཀྱི་ལས་ཐམས་ཅད་ཀྱིས་མི་འཕྲོགས་ཤིང་མི་འཁྲུགས་པར་འགྱུར་རོ་ཞེས་རྒྱས་པར་གསུངས་སོ་༎ སྦྱོར་བ་འདི་ནི་གཏོང་བ་ཐམས་ཅད་ཡོངས་སུ་རྫོགས་པར་བྱེད་པ་དང་། བྱ་བར་དཀའ་བའི་སྤྱོད་པ་ཐམས་ཅད་བསྒྲུབས་པ་དང་། བཟོད་པ་ཐམས་ཅད་བརྟན་པར་བྱེད་པ་དང་། བརྩོན་འགྲུས་ཐམས་ཅད་ལ་ནུར་བ་མེད་པར་བྱེད་པ་དང་། བསམ་གཏན་དང་ཤེས་རབ་ཀྱི་ཡན་ལག་གི་ཚོགས་ཐམས་ཅད་ལ་སྦྱོར་བ་ཡིན་ནོ་ཞེས་གསུངས་པ་། དེ་ལྟ་བས་ན་རྟག་ཏུ་དགའ་བར་བྱ་སྟེ་། ཟླ་བ་སྒྲོན་མའི་མདོ་ལས་། གུས་དང་བཅས་ཤིང་ཡིད་ནི་རྟག་ཏུ་དགའ་བར་བྱ་༎ ཞི་བའི་ལྟ་བ་ལ་ནི་རྟག་ཏུ་གནས་པར་འགྱུར་༎ ཞེས་ཇི་སྐད་གསུངས་པ་ལྟ་བུའོ་༎ འཕགས་པ་བློ་གསོས་མི་ཟད་པས་བསྟན་པའི་མདོ་ལས་ཀྱང་གསུངས་སོ་༎ དེ་ལ་དགའ་བ་ཆེན་པོ་གང་ཞེ་ན་། གང་སངས་རྒྱས་ཀྱི་ཆོས་རྣམས་དྲན་པ་དང་རྗེས་སུ་དྲན་པ་དང་དགའ་བ་དང་། དད་པ་དང་མཆོག་ཏུ་དགའ་བ་དང་སེམས་མ་གོང་ཞིང་མི་བརྫི་བ་དང་སྲིད་པ་༄༡༠༣ཨ་༌་༎ མེད་པ་དང་། འདོད་པའི་དགའ་བ་ཐམས་ཅད་གཏོང་བ་དང་། ཆོས་ཀྱི་དགའ་བ་ཐམས་ཅད་ཀྱི་རྟེན་དང་སེམས་རབ་ཏུ་དགའ་བ་དང་། ལུས་རབ་ཏུ་སིམ་པ་དང་། སངས་རྒྱས་ལ་དགའ་ཞིང་ཡིད་འཕར་བ་དང་། དེ་བཞིན་གཤེགས་པའི་སྐུ་ལ་དགའ་ཞིང་མོས་པས་མཚན་དང་དཔེ་བྱད་བཟང་པོའི་རྐྱེན་ཚོལ་བ་ལ་མཁས་པ་དང་། དགེ་བའི་ཆོས་མཉན་པས་མི་སྐྱོ་བ་དང་། དེ་ཁོ་ནའི་ཆོས་ལ་བརྟེན་པའི་ནན་ཏན་དང་། དགའ་བ་དང་མགུ་བ་དང་རངས་པ་དང་རབ་ཏུ་དགའ་བས་ཆོས་ལ་མོས་པ་དང་། རྟག་ཏུ་རྒྱུན་མི་འཆད་པར་སེམས་ཅན་རྣམས་ལ་ཁོང་ཁྲོ་བ་མེད་པའི་བློ་དང་། སངས་རྒྱས་ཀྱི་ཆོས་ཚོལ་བ་ལ་འདུན་པ་དང་། ཆོས་ལ་འདུན་པ་དེ་ཡང་མི་འདོར་བ་དང་། སངས་རྒྱས་ཀྱི་ཆོས་རྒྱ་ཆེན་པོ་ལ་མོས་ཤིང་རྣམ་པར་གྲོལ་བ་དང་། ཉི་ཚེ་བའི་ཐེག་པ་དང་མ་འདྲེས་པའི་སེམས་བསྐྱེད་པ་དང་། སེར་སྣ་མེད་པས་མ་ཞུམ་པར་སེམས་བསྐྱེད་པ་དང་། ནོར་གང་སེམས་ཀྱིས་སྦྱིན་འདོད་པ་དེ་སྦྱིན་ཞིང་བྱིན་ནས་ཀྱང་འཁོར་གསུམ་དག་པར་ཡོངས་སུ་སྦྱངས་པ་དང་། སྦྱིན་པ་ལ་དགའ་བ་དང་། ཚུལ་ཁྲིམས་དང་ལྡན་པ་རྣམས་ལ་རྟག་ཏུ་དང་བ་དང་། ཚུལ་ཁྲིམས་འཆལ་པ་རྗེས་སུ་འཛིན་ཅིང་བྱམས་པ་དང་། བདག་གི་ཚུལ་ཁྲིམས་ཡོངས་སུ་དག་པ་དང་། ངན་འགྲོའི་འཇིགས་པ་ཐམས་ཅད་ལས་ཤིན་ཏུ་འདས་པར་དབུགས་འབྱིན་པ་དང་། དེ་བཞིན་གཤེགས་པའི་ཚུལ་ཁྲིམས་ཀྱི་བསྔོ་བ་དང་། བརྟན་ཞིང་མི་ཕྱེད་པ་དང་། ཕ་རོལ་གྱིས་ངན་པར་བརྗོད་པ་དང་ངན་པར་སྨྲས་པའི་ཚིག་གི་ལམ་ལ་ཁོང་ཁྲོ་བ་མེད་པའི་སེམས་ཉིད་དང་། བཟོད་ཅིང་ངེས་པ་དང་། ང་རྒྱལ་མེད་པ་དང་། བླ་མ་ལ་འདུད་ཅིང་རིམ་གྲོ་བྱེད་པ་དང་། རྟག་ཏུ་བཞིན་འཛུམ་པ་དང་། ཁྲོ་གཉེར་མེད་པ་དང་། སྔོན་དུ་གསོང་པོར་སྨྲ་བ་དང་། ཚུལ་འཆོས་པ་མེད་པ་དང་། ཁ་གསག་མེད་པ་དང་། ཐོབ་ཀྱིས་འཇལ་བ་མེད་པ་དང་། བསམ་པ་དག་པ་དང་། སེམས་ལ་བརླང་བ་མེད་པ་དང་། གྱ་གྱུ་མེད་པ་དང་། ཐམས་ཅད་ལ་ལེགས་པར་ལྟ་བ་དང་། སྐྱོན་མེད་པར་ལྟ་བ་དང་། ལྟུང་བ་མི་གླེང་བ་དང་། ཡང་དག་པར་དགའ་བར་འགྱུར་བའི་ཆོས་ཀྱི་རྗེས་སུ་འཇུག་པ་དང་། བྱང་ཆུབ་སེམས་དཔའ་རྣམས་ལ་སྟོན་པ་ལྟར་ཕངས་པར་འཛིན་པ་དང་། ཆོས་རྣམས་ལ་བདག་བཞིན་ཕངས་པར་༄༡༠༣བ་འཛིན་པ་དང་། དེ་བཞིན་གཤེགས་པ་རྣམས་ལ་སྲོག་བཞིན་དུ་ཕངས་པར་འཛིན་པ་དང་། བླ་མ་ལ་ཕ་མ་བཞིན་དུ་ཕངས་པར་འཛིན་པ་དང་། སེམས་ཅན་རྣམས་ལ་བུ་བཞིན་དུ་ཕངས་པར་འཛིན་པ་དང་། མཁན་པོ་དང་སློབ་དཔོན་ལ་སངས་རྒྱས་བཞིན་དུ་ཕངས་པར་འཛིན་པ་དང་། ནན་ཏན་ལ་ཡན་ལག་གི་དམ་པ་མགོ་བཞིན་དུ་ཕངས་པར་འཛིན་པ་དང་། ཕ་རོལ་ཏུ་ཕྱིན་པ་རྣམས་ལ་རྐང་ལག་བཞིན་དུ་ཕངས་པར་འཛིན་པ་དང་། ཆོས་སྨྲ་བ་རྣམས་ལ་རིན་པོ་ཆེ་ཐམས་ཅད་བཞིན་དུ་ཕངས་པར་འཛིན་པ་དང་། སངས་རྒྱས་ཀྱི་ཆོས་ཐམས་ཅད་ལ་ཡིད་བཞིན་གྱི་ནོར་བུ་བཞིན་དུ་ཕངས་པར་འཛིན་པ་དང་། རྗེས་སུ་བསྟན་པ་ལ་དགའ་བའི་རྩེད་མོ་བཞིན་དུ་ཕངས་པར་འཛིན་པ་དང་། ཆོག་ཤེས་པ་ལ་ནད་མེད་པ་བཞིན་དུ་ཕངས་པར་འཛིན་པ་དང་། ཆོས་ཚོལ་བ་ལ་སྨན་བཞིན་དུ་ཕངས་པར་འཛིན་པ་དང་། སྐུལ་ཞིང་དྲན་པར་བྱེད་པ་ལ་སྨན་པ་བཞིན་དུ་ཕངས་པར་འཛིན་པ་སྟེ་། དེ་ལྟར་གང་དབང་པོ་ཐམས་ཅད་ལ་དབང་པོ་མ་གོང་བ་འདི་ནི་དགའ་བ་ཞེས་བྱའོ་ཞེས་བྱ་བ་ལ་སོགས་པ་གསུངས་སོ་༎ འདི་ལ་བསླབས་པའི་བྱང་ཆུབ་སེམས་དཔའ་རྣམས་ནི་། འཕགས་པ་སྤྲིན་ཆེན་པོའི་མདོ་ལས་། སེམས་ཅན་དམྱལ་བའི་འགྲོ་བ་ལ་དགའ་བར་ཡང་འགྱུར་བ་དང་། སེམས་ཅན་དམྱལ་བའི་འགྲོ་བ་ལ་སེམས་ཤིང་རྟག་ཏུ་བསམ་པ་གཏོང་བའི་ངང་ཚུལ་ཅན་དུའང་འགྱུར་བ་དང་། སེམས་ཅན་དམྱལ་བའི་ཚོང་རྡལ་གྱི་ཚོང་པར་ཡང་འགྱུར་བ་དང་། སེམས་ཅན་དམྱལ་བའི་འཐོབ་པ་མི་གཏོང་བར་ཡང་འགྱུར་བ་དང་། སེམས་ཅན་དམྱལ་བའི་མེ་ལ་སེམས་རྒྱས་པར་འགྱུར་ཞེས་གསུངས་པའི་ཚིག་འདིས་བརྒྱན་པར་བྱེད་དོ་༎ སྡུག་བསྔལ་དང་དུ་ལེན་པའི་བཟོད་པ་བཤད་ཟིན་ཏོ་༎ འཕགས་པ་བློ་གྲོས་རྒྱ་མཚོས་ཞུས་པའི་མདོ་ལས་ཀྱང་བཟོད་པ་རྣམ་པ་གསུམ་བསྟན་ཏེ་། བློ་གྲོས་རྒྱ་མཚོ་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་མཁྱེན་པར་སེམས་བསྐྱེད་པ་རིན་པོ་ཆེ་དེ་ལྟར་བསྐྱེད་ནས་། འཕགས་པ་མ་ཡིན་པ་ཚུལ་ཁྲིམས་འཆལ་པའི་སེམས་ཅན་རྣམས་སམ་། བདུད་རྣམས་སམ་། བདུད་ཀྱི་རིས་ཀྱི་ལྷ་རྣམས་སམ་། བདུད་ཀྱིས་བྱིན་གྱིས་བརླབས་པ་རྣམས་སམ་། བདུད་ཀྱི་ཕོ་ཉ་རྣམས་ཀྱིས་གཙེས་སམ་རྣམ་པར་གཙེས་སམ་བསྐྱོད་༄༡༠༤ཨ་༌་༎ དམ་ཀུན་ཏུ་བསྐྱོད་དམ་། དཀྲུགས་སམ་ཀུན་ཏུ་དཀྲུགས་སམ་། སྤྱོས་སམ་བསྡིགས་སམ་བརྡེགས་ཀྱང་། བྱང་ཆུབ་ཏུ་བསམ་པའི་སེམས་བསྐྱེད་པ་དེ་ལས་མི་ཕྱེད་པ་དང་། སེམས་ཅན་ཐམས་ཅད་རབ་ཏུ་ཐར་བར་བྱེད་པའི་སྙིང་རྗེ་ཆེན་པོས་༎ བརྩོན་འགྲུས་བརྩམས་པ་ལས་མི་ཕྱེད་པ་དང་། དཀོན་མཆོག་གསུམ་གྱི་རིགས་མི་འཆད་པར་བྱ་བ་ལ་བརྩོན་པ་ལས་མི་ཕྱེད་པ་དང་། སངས་རྒྱས་ཀྱི་ཆོས་ཐམས་ཅད་ཡང་དག་པར་བསྒྲུབ་པའི་དགེ་བའི་རྩ་བ་ལ་སྦྱོར་བ་ལས་མི་ཕྱེད་པ་དང་། མཚན་དང་དཔེ་བྱད་བཟང་པོ་ཡོངས་སུ་བསྒྲུབ་པར་འགྱུར་བའི་བསོད་ནམས་ཀྱི་ཚོགས་བསགས་པ་ལས་མི་ཕྱེད་པ་དང་། སངས་རྒྱས་ཀྱི་ཞིང་ཡོངས་སུ་སྦྱང་བ་མངོན་པར་བསྒྲུབ་པར་བརྩོན་པ་ལས་མི་ཕྱེད་པ་དང་། ལུས་དང་སྲོག་འདོར་ཞིང་དམ་པའི་ཆོས་ཡོངས་སུ་འཛིན་པར་མངོན་པར་བརྩོན་པ་ལས་མི་ཕྱེད་པ་དང་། སེམས་ཅན་ཐམས་ཅད་ཡོངས་སུ་སྨིན་པར་བྱ་བ་ལ་མངོན་པར་བརྩོན་ཞིང་བདག་བདེ་བ་ལ་མི་ཆགས་པ་ལས་མི་ཕྱེད་པ་སྟེ་། དེ་དེ་ལྟར་ལྷག་པའི་བསམ་པ་ཕུན་སུམ་ཚོགས་པར་གྱུར་པས་། སེམས་ཅན་ཐམས་ཅད་ཀྱིས་ཅོ་དྲིས་ཀྱང་བཟོད་། ཐིང་སླད་བྱས་པ་དང་། སྨད་པ་དང་། བཤུང་བ་བྱས་ཀྱང་བཟོད་༎ སེམས་ཅན་ཐམས་ཅད་ཀྱིས་མཚང་བྲུས་སམ་སྤྱོས་སམ་། བསྡིགས་སམ་། ངན་དུ་བརྗོད་དམ་། ངན་དུ་སྨྲས་པའི་ཚིག་གི་ལམ་ཀྱང་བཟོད་། སེམས་ཅན་ཐམས་ཅད་ཀྱི་གནོད་པ་ཡང་བཟོད་། སེམས་ཅན་ཐམས་ཅད་ཀྱི་ཁུར་ཡང་བཟོད་། སྒྲོལ་བས་ཀྱང་སྐྱོ་བ་མེད་། ཞུམ་པ་མེད་། ཀུན་དུ་ཞུམ་པ་མེད་། སྒྱིད་ལུག་པ་མེད་། ཡི་ཆད་པ་མེད་༏་སྟོབས་ཉེ་བར་སྟོན་པར་བྱེད་། མཐུ་སྐྱེད་པར་བྱེད་ཅིང་བརྩོན་འགྲུས་རྩོམ་པར་བྱེད་ལ་། བརྟུལ་བ་ས་བརྟུལ་བར་བྱེད་དེ་དེ་སྤྲོ་བ་སྐྱེད་ཅིང་རྨོངས་པའི་སེམས་མི་འཛིན་ཏོ་༎ མཚང་བྲུས་ཀྱང་སླར་མཚང་མི་འབྲུ་བ་དང་། བརྡེགས་ཀྱང་སླར་མི་རྡེག་། ཁྲོས་ཀྱང་སླར་མི་ཁྲོ་༎ གཤེ་བ་ལ་སླར་ནི་གཤེ་བ་སྟེ་། དེ་ལྟར་སེམས་འགྲང་བའི་གོ་ཆ་གྱོན་ནོ་༎ འདི་ལྟ་སྟེ་ཐེག་པ་ཆེན་པོའི་མདོ་འདི་ནི་འཇིག་རྟེན་ཐམས་ཅད་དང་མི་མཐུན་པའི་ཐེག་པའོ་༎ དེ་ཅིའི་ཕྱིར་ཞེ་ན་། སེམས་ཅན་དེ་དག་ནི་རྒྱུན་གྱི་རྗེས་སུ་འགྲོ་བ་དག་གོ་༎ བདག་ནི་རྒྱུན་ལས་ལྡོག་པར་རྩོལ་བར་འདོད་པའོ་༎ སེམས་ཅན་དེ་དག་ནི་༄༡༠༤བ་ཕན་ཚུན་མི་མཐུན་པ་དག་གོ་༎ བདག་ནི་སེམས་ཅན་ཐམས་ཅད་ཀྱི་མི་མཐུན་པ་སྤང་པའི་ཕྱིར་གོ་ཆ་བ་གོས་པའོ་༎ སེམས་ཅན་དེ་དག་ནི་གནོད་སེམས་ལ་དཔའ་བདག་གོ་༎ བདག་ནི་བཟོད་པ་དང་དེས་པ་ཡོངས་སུ་ཚོལ་བའོ་༎ སེམས་ཅན་དེ་དག་ནི་གཅིག་ལ་གཅིག་འདྲིད་ཅིང་ཡོངས་སུ་འདྲིད་པར་གནས་པ་དག་གོ་༎ བདག་ནི་ཤེས་རབ་ཀྱིས་ངོམས་པ་ཡོངས་སུ་ཚོལ་བའོ་༎ དེ་བཞིན་དུ་སྦྱར་ཏེ་། གལ་ཏེ་ཕྱོགས་བཅུའི་རབ་ཏུ་དབྱེ་བས་རབ་ཏུ་ཕྱེ་བའི་སེམས་ཅན་ཇི་སྙེད་པ་དེ་དག་ཐམས་ཅད་། རལ་གྲི་དང་ཤག་ཏི་དང་མདུང་ཐུང་དང་མཚོན་རྩེ་གཉིས་པ་ལ་སོགས་པ་ལག་ན་ཐོགས་ཏེ་བདག་གི་ཕྱི་བཞིན་འབྲང་ཡང་ས་ཕྱོགས་གང་དུ་འགྲེང་ངམ་འདུག་གམ་འཆག་གམ་ཉལ་ཡང་རུང་སྟེ་བྱང་ཆུབ་ཀྱི་སེམས་སྐྱེ་བར་འགྱུར་བ་ཅད་། དང་། སྦྱིན་པའི་སེམས་སམ་། ཚུལ་ཁྲིམས་ཀྱི་སེམས་སམ་། བཟོད་པའི་སེམས་སམ་། བརྩོན་འགྲུས་ཀྱི་སེམས་སམ་། བསམ་གཏན་གྱི་སེམས་སམ་། ཤེས་རབ་ཀྱི་སེམས་སམ་། ཐོས་པའི་དགེ་བའི་རྩ་བའི་སེམས་སྐྱེ་བར་འགྱུར་བའི་ས་ཕྱོགས་དེར་བདག་ལུས་རྒྱ་ཤུག་གི་ལོ་མའི་བརྒྱ་ཆ་ཙམ་དུ་གཏུབས་སམ་རྣམ་པར་གཏོར་རམ་། རྣམ་པར་བཅོམ་མམ་། སེམས་ཅན་དེ་དག་ཐམས་ཅད་ལས་གཞན་མི་བྱེད་པར་རྒྱུན་དུ་གཤེའམ་། བསྡིགས་སམ་༏་སྨོད་དམ་། བཤུང་ངམ་། ཚིག་ངན་པ་དང་། ངག་རྩུབ་པོ་སྨྲ་བར་གྱུར་ཀྱང་བདག་གིས་སེམས་ཅན་འགའ་ལ་ཡང་འཁྲུག་པའི་སེམས་བསྐྱེད་པར་མི་བྱའོ་༎ དེ་ཅིའི་ཕྱིར་ཞེ་ན་། སྔོན་གྱི་མཐའ་ནས་འཁོར་བ་ཚད་མེད་པར་བྱས་ཏེ་། གང་དུ་བདག་གི་ལུས་འདི་སེམས་ཅན་དམྱལ་བར་སོང་ངམ་། དུད་འགྲོའི་སྐྱེ་གནས་སུ་སོང་ངམ་། གཤིན་རྗེའི་འཇིག་རྟེན་དུ་སོང་ངམ་། མིར་གྱུར་ཀྱང་རུང་སྟེ་། འདོད་པའི་ཟས་ཀྱི་དྲི་མས་དྲི་མ་ཅན་དུ་གྱུར་ནས་ཆོས་ཐོས་པ་དང་མི་ལྡན་ཞིང་། ཡང་བའི་འཚོ་བའི་སྤྱོད་ཡུལ་དོན་མེད་པས་འཚོ་བ་ཅན་དུ་འགྱུར་ཏེ་། ཡན་ལག་དང་ཉིང་ལག་རྣམ་པ་བརྒྱར་གཤེགས་ཤིང་གཏུབས་ཏེ་ཕྱེ་ཞིང་ཕྲལ་ལ་བྱ་བ་རྣམ་པ་མང་པོ་བྱས་ཀྱང་བདག་གིས་གཞི་དེ་ལས་བདག་གི་དོན་བྱས་ཀྱི་། གཞན་གྱི་དོན་མ་བྱས་ཀྱི་གལ་ཏེ་སེམས་ཅན་དེ་དག་ཐམས་ཅད་ཀྱིས་ཕྱི་མའི་མཐར་བདག་གི་ལུས་གཤེགས་གཏུབས་རྣམ་པར་གཏོར་རྣམ་པར་བཅོམ་པ་དེ་ལྟ་བུར་གྱུར་ཀྱང་བདག་གིས་༄༡༠༥ཨ་༌་༎ ཐམས་ཅད་མཁྱེན་པ་ཡོངས་སུ་མི་གཏོང་ངོ་༎ སེམས་ཅན་ཐམས་ཅད་ཡོངས་སུ་མི་གཏོང་ངོ་༎ དགེ་བའི་ཆོས་འདོད་པ་ཡོངས་སུ་མི་གཏོང་ངོ་༎ དེ་ཅིའི་ཕྱིར་ཞེ་ན་། ལུས་གཏུབས་པའི་ལུས་ཀྱི་གནོད་པ་འདི་ཐམས་ཅད་ཀྱིས་ནི་སེམས་ཅན་དམྱལ་བ་པའི་སྡུག་བསྔལ་གྱི་བརྒྱའི་ཆར་ཡང་ཉེ་བར་མི་འགྲོ་བ་ནས་རྒྱུའི་བར་དུ་ཡང་མི་བཟོད་དོ་༎ བདག་ནི་སེམས་ཅན་དམྱལ་བར་གནས་པར་སྤྲོའི་བདག་གིས་སངས་རྒྱས་ཀྱི་ཆོས་གཏང་བར་ནི་མི་བྱའོ་༎ དེ་བཞིན་དུ་སྦྱར་ཏེ་། གང་གི་གཞི་ལས་གནོད་སེམས་བྱུང་བའི་ཆོས་དེ་བདག་གིས་སྤང་བར་བྱའོ་སྙམ་མོ་༎ ཆོས་དེ་གང་ཞེ་ན་༏་འདི་ལྟ་སྟེ་། ལུས་ལ་དགའ་བ་དང་ལུས་ལ་གནས་པ་དང་ལུས་ལ་ཆགས་པ་སྟེ་། ལུས་གཏང་ན་གནོད་སེམས་ཀྱང་གཏོང་ངོ་༎ བློ་གྲོས་རྒྱ་མཚོ་དེ་ལྟར་ཆོས་འགྲང་བ་ལ་ཞུགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་སེམས་ཅན་ཐམས་ཅད་ཀྱི་གནོད་པ་བཟོད་དེ་མི་སྐྱོ་མི་ཁྲོའོ་༎ དེ་བཞིན་དུ་སྦྱར་ཏེ་། བློ་གྲོས་རྒྱ་མཚོ་དེ་ལ་ཐབས་མཁས་པའི་བྱང་ཆུབ་སེམས་དཔའི་ལུས་གཅོད་པ་ནི་། ཕ་རོལ་ཏུ་ཕྱིན་པ་དྲུག་བསྒོམ་པ་ཡོངས་སུ་རྫོགས་པར་འགྱུར་རོ་༎ བློ་གྲོས་རྒྱ་མཚོ་ཇི་ལྟར་ན་ཐབས་ལ་མཁས་པའི་བྱང་ཆུབ་སེམས་དཔའི་ལུས་གཅོད་པ་ན་། ཕ་རོལ་ཏུ་ཕྱིན་པ་དྲུག་བསྒོམ་པ་ཡོངས་སུ་རྫོགས་པར་འགྱུར་ཞེ་ན་། གང་ལུས་འདོར་བ་དང་ལུས་ཡོངས་སུ་གཏོང་བ་དང་ལུས་ལ་མི་ལྟ་བ་འདི་ནི་། དེའི་སྦྱིན་པའི་ཕ་རོལ་ཏུ་ཕྱིན་པའོ་༎ གང་ལུས་གཅོད་པ་ན་སེམས་ཅན་ཐམས་ཅད་ལ་བྱམས་པས་ཁྱབ་པར་བྱེད་པ་དང་། ཚོར་བ་རྣམས་ཀྱིས་མི་འཕྲོགས་པ་འདི་ནི་དེའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ་༎ གང་ལུས་ཡོངས་སུ་གཅོད་པ་ན་གང་དག་དེའི་ལུས་གཅོད་པ་དེ་དག་ཉིད་རབ་ཏུ་ཐར་བར་བྱ་བའི་ཕྱིར་བཟོད་ཅིང་སེམས་ཀྱིས་རྨ་མི་འབྱིན་ཏེ་། བཟོད་པའི་སྟོབས་ཉེ་བར་སྟོན་པ་འདི་ནི་དེའི་བཟོད་པའི་ཕ་རོལ་ཏུ་ཕྱིན་པའོ་༎ བརྩོན་འགྲུས་གང་གིས་ཐམས་ཅད་མཁྱེན་པ་དེ་ལ་འདོད་པ་མི་འདོར་ཞིང་སེམས་ཀྱི་སྟོབས་བསྐྱེད་པ་ཡང་རབ་ཏུ་འཛིན་ལ་། འཁོར་བའི་རྗེས་སུ་ཡང་འབྲང་ཞིང་དགེ་བའི་རྩ་བ་བརྩམ་པ་ཡང་རྩོམ་པ་འདི་ནི་། དེའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ་༎ གང་ལུས་རྣམ་པར་འདོར་བ་ན་ཐམས་ཅད་མཁྱེན་པར་སེམས་བསྐྱེད་པ་རིན་པོ་ཆེ་དེ་མི་བརྗོད་ཅིང་བྱང་ཆུབ་ཉིད་ལ་ལྟ་བ་༄༡༠༥བ་དང་༏་ཞི་བ་དང་རབ་ཏུ་ཞི་བ་ལ་སོ་སོར་རྟོག་པ་འདི་ནི་དེའི་བསམ་གཏན་གྱི་ཕ་རོལ་ཏུ་ཕྱིན་པའོ་༎ གང་ལུས་གཅོད་པ་ན་ལུས་ལ་རཙབ༹་དང་རྩིག་པ་དང་ཤིང་དང་རྡོ་དང་མིག་ཡོར་ལྟ་བུར་སོ་སོར་རྟོག་ཅིང་། ལུས་ལ་སྒྱུ་མའི་ཆོས་ཉིད་དུ་འཇུག་པ་དང་ཡང་དག་པར་ན་མི་རྟག་པ་ཉིད་དང་ཡང་དག་པར་ན་སྡུག་བསྔལ་བ་ཉིད་དང་ཡང་དག་པར་ན་བདག་མེད་པ་ཉིད་དང་། ཡང་དག་པར་ན་ཞི་བ་ཉིད་དུ་ལུས་ལ་རྟོག་པ་འདི་ནི་། དེའི་ཤེས་རབ་ཀྱི་ཕ་རོལ་ཏུ་ཕྱིན་པའོ་༎ དེ་བཞིན་དུ་སྦྱར་ཏེ་། གཞན་ཡང་དེ་འདི་སྙམ་དུ་སེམས་ཏེ་། སེམས་ཅན་འདི་ནི་ལེ་ལོ་ཅན་དགེ་བའི་ཆོས་དང་བྲལ་བ་སྟེ་། དེ་ནི་བདག་ལ་མཚང་འབྲུ་ཞིང་གཤེ་བའོ་༎ བདག་ནི་བརྩོན་འགྲུས་བརྩམ་པར་བྱ་། དགེ་བའི་རྩ་བ་ཡོངས་སུ་བཙལ་བར་བརྩོན་པ་ལ་མི་ངོམས་པར་བྱ་སྟེ་། སེམས་ཅན་འདི་བྱང་ཆུབ་ཀྱི་སྙིང་པོར་སྔར་ཇེ་འདུག་པར་བྱས་ལ་། ཕྱིས་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་བྱའོ་༎ སྙམ་དུ་དེ་ལྟར་གོ་ཆ་གྱོན་པ་འདི་ནི་། དེའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ་༎ དེ་བཞིན་དུ་སྦྱར་ཏེ་། སེམས་ཅན་མ་དུལ་བ་། མ་ཞི་བ་། མ་སྦས་པ་། ཉེ་བར་མ་ཞི་བ་། འདི་ལྟ་བུ་འདི་དག་གི་དོན་དུ་བདག་གིས་གོ་ཆ་ཆེན་པོ་བགོས་ཏེ་། འདི་ལྟར་སེམས་ངེས་པར་སེམས་སུ་གཞུག་གོ་སྙམ་པ་འདི་ནི་། དེའི་བསམ་གཏན་གྱི་ཕ་རོལ་ཏུ་ཕྱིན་པའོ་༎ དེ་བཞིན་དུ་སྦྱར་ཏེ་། བདག་ནི་ཆོས་ཉིད་ལ་བརྟེན་པར་བྱའོ་སྙམ་ནས་། དེ་ལ་གཤེ་བ་དང་ཁྲོ་བ་སུ་ཡིན་ཞེས་དེས་ཡོངས་སུ་ཚོལ་བ་ན་གང་གཤེ་བ་དང་ཁྲོ་བའི་ཆོས་དེ་མི་དམིགས་སོ་༎ དེ་བདག་དང་གཞན་མི་དམིགས་པས་དམིགས་པར་ལྟ་བ་དང་བྲལ་བར་བཟོད་པ་འདི་ནི་༏་དེའི་ཤེས་རབ་ཀྱི་ཕ་རོལ་ཏུ་ཕྱིན་པའོ་ཞེས་གསུངས་སོ་༎ བཅོམ་ལྡན་འདས་མ་ལས་ཀྱང་གསུངས་ཏེ་། འདི་ལྟར་བདག་གིས་སེམས་ཅན་ཐམས་ཅད་ཀྱི་རྩོད་པ་དོར་བར་བྱ་བ་ཡིན་ནོ་༎ བདག་ཉིད་རྩོད་པར་བྱེད་དམ་། བདག་གང་སྨྲ་བ་ལ་སླར་སྨྲ་ན་ནི་། བདག་གིས་མ་རྙེད་པ་དང་ཉེས་པ་རྙེད་པར་འགྱུར་རོ་༎ ཇི་ལྟར་བདག་གིས་ནི་སེམས་ཅན་ཐམས་ཅད་ཀྱི་ཟམ་པ་ལྟ་བུར་བྱ་ན་། བདག་གཞན་ལ་ཁྱོད་ཅེས་བྱ་བའི་ཚིག་གམ་ཚིག་རྩུབ་པོ་སྨྲ་བར་བྱ་བའམ་། འདི་ནི་བདག་གིས་སྨྲ་བར་མི་བྱ་སྟེ་། འཐབ་པ་དང་། རྩོད་པའི་ནང་དུ་བདག་གིས་བེམ་པོ་ལྟ་བུ་དང་། ལུག་ལྟར་ལྐུགས་པ་ལྟ་བུར་བྱའོ་༎ ༄༡༠༦ཨ་༌་༎ གཞན་གྱིས་ངན་དུ་སྨྲས་པ་དང་ངན་དུ་བརྗོད་པའི་ཚིག་གི་ལན་ཐོས་ན་སེམས་ཀྱི་ཀུན་དུ་གནོད་སེམས་སུ་མི་བྱའོ་༎ བདག་གིས་གཞན་དག་ལ་གང་གཞན་གྱིས་ཉེས་པ་གཞན་སྐྱེས་ན་དེ་ནི་བདག་ལ་ལེགས་པ་མ་ཡིན་པ་དག་གི་ཆ་མ་ཡིན་ནོ་༎ གང་བདག་གིས་གཞན་དག་གི་ཉེས་པ་གཞན་མཉམ་པར་བསམས་པ་དེ་ནི་བདག་གི་ཆ་མ་ཡིན་ནོ་༎ དེ་ཅིའི་ཕྱིར་ཞེ་ན་། བདག་གིས་བསམ་པ་རྣམ་པར་འཁྲུགས་པར་མི་བྱའོ་༎ འདི་ལྟར་བདག་གིས་ནི་སེམས་ཅན་ཐམས་ཅད་བདེ་བར་སྦྱར་བ་ཐམས་ཅད་ཀྱིས་བདེ་བར་བྱ་ཞིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་བྱ་སྟེ་། མྱ་ངན་ལས་འདས་པར་བྱ་བ་ཡིན་ན་། དེ་ལ་བདག་གནོད་སེམས་སུ་བྱེད་དམ་། ཤིན་ཏུ་ཉེས་པ་བྱས་ཀྱང་གཞན་དག་ལ་གནོད་སེམས་མི་བྱ་བ་ཡིན་ན་དེ་ལ་བདག་གཏི་མུག་ཏུ་འགྱུར་རམ་། འདི་ནི་བདག་གིས་བྱ་བའི་ཆ་ཡིན་ཏེ་། བརྟུལ་བ་བརྟན་པར་བརྟུལ་པར་བྱའོ་༎ སྲོག་གི་བར་ཆད་བྱེད་ཀྱང་བདག་གིས་འཁྲུགས་པར་མི་བྱའོ་༎ བདག་གིས་ཁྲོ་གཉེར་ཅན་གྱི་བཞིན་དབྱུང་བར་མི་བྱའོ་ཞེས་དེ་ལྟར་སེམས་བསྐྱེད་དོ་ཞེས་གསུངས་སོ་༎ བྱང་ཆུབ་སེམས་དཔའི་སོ་སོར་ཐར་པ་ལས་ཀྱང་། སེམས་ཅན་གང་དག་ཁྲོས་པ་དེ་དག་ལ་དབུགས་འབྱིན་ཏོ་ཡིད་ཕེ་བས་པར་བྱེད་དོ་བཟོད་པ་གསོལ་ལོ་རྗེས་སུ་མཐུན་པར་བྱེད་དོ་༎ ཆོས་ཀྱིས་ཚིམ་པར་བྱེད་དོ་ཞེས་གསུངས་སོ་༎ བསླབ་པ་ཀུན་ལས་བཏུས་པ་ལས་། བཟོད་པའི་ལེའུ་སྟེ་དགུ་པའོ་། ༎ ། དེ་ལྟར་བཟོད་པ་ལ་གནས་ནས་ཐོས་པ་ལ་བརྩོན་འགྲུས་རྩོམ་སྟེ་། གཞན་དུ་ན་དེའི་ཐོས་པ་ཆུད་ཟ་བ་ཉིད་དུ་འགྱུར་ཏེ་། ཟླ་བ་སྒྲོན་མའི་མདོ་ལས་ཇི་སྐད་དུ་། ཇི་སྙེད་ཆོས་རྣམས་མང་པོ་ཆུབ་བྱས་ཀྱང་༎ ཐོས་པས་རྒྱགས་ནས་ཚུལ་ཁྲིམས་མི་སྲུང་བ་༎ ཚུལ་ཁྲིམས་འཆལ་པ་ངན་འགྲོར་གང་འགྲོ་བ་༎ དེ་ལ་མང་དུ་ཐོས་པས་སྐྱོང་མི་ནུས་༎ ཞེས་གསུངས་པ་ལྟ་བུའོ་༎ མང་དུ་ཐོས་པའི་བསྔགས་པ་ནི་སྲེད་མེད་ཀྱི་བུས་ཞུས་པའི་མདོ་ལས་གསུངས་ཏེ་། འདི་ལྟར་རིགས་ཀྱི་བུ་ཐོས་པ་དང་ལྡན་ན་ཤེས་རབ་འབྱུང་བར་འགྱུར་རོ་༎ ཤེས་རབ་དང་ལྡན་ན་ཉོན་མོངས་པ་རབ་ཏུ་ཞི་བར་འགྱུར་རོ་༎ ཉོན་མོངས་པ་མེད་པ་ལ་བདུད་ཀྱིས་གླགས་མི་རྙེད་དོ་ཞེས་བྱ་བའོ་༎ དེ་ལས་ཡང་དྲང་སྲོང་ཆེན་པོ་བླ་མའི་སྐྱེས་པའི་རབས་རྒྱ་ཆེར་མཛད་༄༡༠༦བ་ནས་གསུངས་ཏེ་། བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་འདོད་པ་བསམ་པ་ཕུན་སུམ་ཚོགས་པ་གུས་པ་དང་བཅས་པ་རྣམས་ལ་འཇིག་རྟེན་གྱི་ཁམས་གཞན་ན་བཞུགས་པའི་སངས་རྒྱས་བཅོམ་ལྡན་འདས་དག་ཞལ་ཉེ་བར་སྟོན་ཏོ་༎ ཆོས་ཀྱང་ཐོས་པར་མཛད་དོ་༎ དྲི་མ་མེད་པའི་གཟི་བརྗིད་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་འདོད་པ་དག་ལ་ནི་ཆོས་ཀྱི་གཏེར་རི་སུལ་དང་ཤིང་གི་ནང་དུ་བཅུག་པ་དང་ཆོས་ཀྱི་གླེགས་བམ་དུ་གྱུར་པ་མཐའ་ཡས་པ་དག་ཀྱང་ལག་མཐིལ་དུ་གནས་པར་འགྱུར་རོ་༎ དྲི་མ་མེད་པའི་གཟི་བརྗིད་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་འདོད་པ་རྣམས་ལ་སྔོན་སངས་རྒྱས་མཐོང་བའི་ལྷ་རྣམས་སྤོབས་པ་ཉེ་བར་སྒྲུབ་བོ་༎ དེ་བཞིན་དུ་སྦྱར་ཏེ་། ཚེ་ཡོངས་སུ་ཟད་ན་ཡང་སངས་རྒྱས་བཅོམ་ལྡན་འདས་རྣམས་དང་ལྷ་རྣམས་ཚེ་དང་སྟོབས་ཉེ་བར་སྒྲུབ་པོ་༎ དེ་དག་སངས་རྒྱས་ཀྱི་བྱིན་གྱི་རླབས་དང་ལྷའི་བྱིན་གྱི་རླབས་ཀྱིས་འདོད་ན་ལོ་སྟོང་དུ་ཡང་གནས་སོ་༎ དེ་བཞིན་དུ་སྦྱར་ཏེ་། བསྐལ་པའམ་བསྐལ་པའི་ལྷག་མ་ནས་ཇི་ཙམ་དུ་འདོད་པ་དེ་ཙམ་དུ་གནས་སོ་༎ བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ལ་གུས་པ་བསྐྱེད་པ་རྣམས་ལ་སངས་རྒྱས་བཅོམ་ལྡན་འདས་རྣམས་རྒ་བ་ཡང་སེལ་བར་མཛད་དོ་༎ ནད་ཀྱང་སེལ་བར་མཛད་དོ་༎ དྲན་པ་ཉེ་བར་སྒྲུབ་པོ་༎ རྟོགས་པ་དང་དང་བློ་གྲོས་དང་སྤོབས་པ་ཡང་ཉེ་བར་སྒྲུབ་པོ་༎ དེ་བཞིན་དུ་སྦྱར་ཏེ་། ལྟ་བར་གྱུར་བ་ཡང་སེལ་ཏོ་༎ ཡང་དག་པར་ལྟ་བ་ཡང་ཉེ་བར་སྒྲུབ་བོ་༎ དྲི་མ་མེད་པའི་གཟི་བརྗིད་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ལ་གུས་པ་རྣམས་ལ་ཕ་རོལ་གྱི་གནོད་པའི་འཇིགས་པ་ཐམས་ཅད་མི་འབྱུང་ངོ་༎ དྲི་མ་མེད་པའི་གཟི་བརྗིད་དེ་ལྟ་བས་ན་བྱང་ཆུབ་དཔའ་སེམས་དཔའ་ཆེན་པོས་ཐོས་པའི་ཚོགས་མཁས་པ་ལ་མངོན་པར་བརྩོན་པར་བྱའོ་ཞེས་གསུངས་སོ་༎ ཐོས་པའི་རྣམ་པ་ཇི་ལྟ་བུ་བྱང་ཆུབ་སེམས་དཔའི་འདུལ་བ་ལ་བསྔགས་ཤེ་ན་། འཕགས་པ་བློ་གྲོས་མི་ཟད་པས་ཞུས་པའི་མདོ་ལས་། ཐོས་པའི་རྣམ་པ་ནི་བརྒྱད་ཅུ་སྟེ་། འདི་ལྟ་སྟེ་། འདུན་པའི་རྣམ་པ་དང་། བསམ་པའི་རྣམ་པ་དང་། ལྷག་པའི་བསམ་པའི་རྣམ་པ་དང་། སྦྱོར་བའི་རྣམ་པ་དང་། དགེ་བའི་བཤེས་གཉེན་གྱི་རྣམ་པ་དང་། ང་རྒྱལ་མེད་པའི་རྣམ་པ་དང་། བག་ཡོད་པའི་རྣམ་པ་དང་། རི་མོར་༄༡༠༧ཨ་༌་༎ བྱེད་པའི་རྣམ་པ་དང་། མཐུན་པའི་རྣམ་པ་དང་། བཀའ་བློ་བདེ་བའི་རྣམ་པ་དང་། བསྙེན་བཀུར་བྱེད་པའི་རྣམ་པ་དང་། རྣ་བླགས་ཏེ་ཉན་པའི་རྣམ་པ་དང་། ཡིད་ལ་བྱེད་པའི་རྣམ་པ་དང་། མི་ག-ཡེང་བའི་རྣམ་པ་དང་། གནས་ཀྱི་རྣམ་པ་དང་། རིན་པོ་ཆེར་འདུ་ཤེས་པའི་རྣམ་པ་དང་། སྨན་དུ་འདུ་ཤེས་པའི་རྣམ་པ་དང་། ཉོན་མོངས་པའི་ནད་ཐམས་ཅད་ཞི་བར་བྱེད་པའི་རྣམ་པ་དང་། དྲན་པའི་སྣོད་ཀྱི་རྣམ་པ་དང་། ཤེས་པ་རྟོགས་པའི་རྣམ་པ་དང་། བློ་གྲོས་རྟོགས་པའི་རྣམ་པ་དང་། བློ་ལ་འཇུག་པའི་རྣམ་པ་དང་། སངས་རྒྱས་ཀྱི་ཆོས་ལ་མི་ངོམས་པར་ཉན་པའི་རྣམ་པ་དང་། གཏོང་པ་སྤེལ་པའི་རྣམ་པ་དང་། དུལ་ཞིང་ཅང་ཤེས་པའི་རྣམ་པ་དང་། མང་དུ་ཐོས་པ་ལ་བརྟེན་པའི་རྣམ་པ་དང་། གུས་པར་དགའ་བ་མྱོང་བར་བྱེད་པའི་རྣམ་པ་དང་། ལུས་བདེ་བའི་རྣམ་པ་དང་། སེམས་རབ་ཏུ་དགའ་བའི་རྣམ་པ་དང་། མི་སྐྱོ་བར་ཉན་པའི་རྣམ་པ་དང་། དོན་ཉན་པའི་རྣམ་པ་དང་། ཆོས་ཉན་པའི་རྣམ་པ་དང་། ནན་ཏན་ཉན་པའི་རྣམ་པ་དང་། གཞན་གྱིས་བསྟན་པ་ཉན་པའི་རྣམ་པ་དང་། ཆོས་མ་ཐོས་པ་ཉན་པའི་རྣམ་པ་དང་། མངོན་པར་ཤེས་པ་ཉན་པའི་རྣམ་པ་དང་། ཐེག་པ་གཞན་ལ་འདོད་པ་མེད་པའི་རྣམ་པ་དང་། ཕ་རོལ་ཏུ་ཕྱིན་པ་ཉན་པའི་རྣམ་པ་དང་། རིན་པོ་ཆེ་ཉན་པའི་རྣམ་པ་དང་། བྱང་ཆུབ་སེམས་དཔའི་སྡེ་སྣོད་ཉན་པའི་རྣམ་པ་དང་། བསྡུ་བའི་དངོས་པོ་ཉན་པའི་རྣམ་པ་དང་། ཐབས་ལ་མཁས་པ་ཉན་པའི་རྣམ་པ་དང་། ཚངས་པའི་གནས་པ་ཉན་པའི་རྣམ་པ་དང་། དྲན་པ་དང་ཤེས་བཞིན་ཉན་པའི་རྣམ་པ་དང་། སྐྱེ་བ་ལ་མཁས་པ་ཉན་པའི་རྣམ་པ་དང་། མི་སྐྱེ་བ་ལ་མཁས་པ་ཉན་པའི་རྣམ་པ་དང་། མི་སྡུག་པའི་རྣམ་པ་དང་། བྱམས་པའི་རྣམ་པ་དང་། རྟེན་ཅིང་འབྲེལ་བར་འབྱུང་བའི་རྣམ་པ་དང་། མི་རྟག་པའི་རྣམ་པ་དང་། སྡུག་བསྔལ་བའི་རྣམ་པ་དང་། བདག་མེད་པའི་རྣམ་པ་དང་། ཞི་བའི་རྣམ་པ་དང་། སྟོང་པ་ཉིད་ཀྱི་རྣམ་པ་དང་། མཚན་མ་མེད་པའི་རྣམ་པ་དང་། སྨོན་པ་མེད་པའི་རྣམ་པ་དང་། མངོན་པར་འདུ་མི་བྱེད་པའི་རྣམ་པ་དང་། དགེ་བའི་མངོན་པར་འདུ་བྱེད་པའི་རྣམ་པ་དང་། བདེན་པར་བྱིན་གྱིས་བརླབས་པའི་རྣམ་པ་དང་། ཆུང་མི་གཟན་པའི་རྣམ་པ་དང་། རང་དབང་གི་རྣམ་པ་དང་། བདག་གི་སེམས་སྲུང་བའི་རྣམ་པ་དང་། བརྩོན་འགྲུས་མི་གཏོང་བའི་རྣམ་པ་དང་། ཆོས་ལ་ངེས་པར་རྟོག་པའི་རྣམ་པ་དང་། ཉོན་༄༡༠༧བ་མོངས་པའི་གཉེན་པོའི་རྣམ་པ་དང་། བདག་གི་ཕྱོགས་སྲུང་བའི་རྣམ་པ་དང་། ཕ་རོལ་གྱི་ཕྱོགས་དང་ཉོན་མོངས་པ་ཚར་གཅོད་པའི་རྣམ་པ་དང་། ནོར་བདུན་ལ་བརྟེན་པའི་རྣམ་པ་དང་། དབུལ་བ་ཐམས་ཅད་ཚར་གཅོད་པའི་རྣམ་པ་དང་། མཁས་པས་བསྔགས་པའི་རྣམ་པ་དང་། མཁས་པ་མངོན་པར་དགའ་བའི་རྣམ་པ་དང་། འཕགས་པས་ཀུན་ཤེས་པའི་རྣམ་པ་དང་། འཕགས་པ་མ་ཡིན་པ་རྣམས་མོས་པར་བྱེད་པའི་རྣམ་པ་དང་། བདེན་པ་མཐོང་བའི་རྣམ་པ་དང་། ཕུང་པོའི་ཉེས་པ་སྤང་བའི་རྣམ་པ་དང་། འདུས་བྱས་ཀྱི་ཉེས་པ་ཡོངས་སུ་འཇལ་བའི་རྣམ་པ་དང་། དོན་ལ་བརྟེན་པའི་རྣམ་པ་དང་༏་ཆོས་ལ་བརྟེན་པའི་རྣམ་པ་དང་། ཡེ་ཤེས་ལ་བརྟེན་པའི་རྣམ་པ་དང་། ངེས་པའི་དོན་གྱི་མདོ་སྡེ་ལ་བརྟེན་པའི་རྣམ་པ་དང་། སྡིག་པ་ཐམས་ཅད་མི་བྱ་བའི་རྣམ་པ་དང་། བདག་དང་གཞན་ལ་ཕན་པའི་རྣམ་པ་དང་། ལེགས་པར་བྱས་པའི་ལས་ཀྱི་རྣམ་པ་དང་། མི་འགྱོད་པའི་རྣམ་པ་དང་། བྱེ་བྲག་ཏུ་འགྲོ་བའི་རྣམ་པ་དང་། སངས་རྒྱས་ཀྱི་ཆོས་ཐམས་ཅད་འཐོབ་པའི་རྣམ་པ་སྟེ་། འདི་དག་ནི་བྱང་ཆུབ་སེམས་དཔའ་རྣམས་ཀྱི་ཐོས་པའི་རྣམ་པ་བརྒྱད་ཅུ་ཞེས་གསུངས་སོ་༎ ཡང་དེ་ཉིད་ལས་གསུངས་པ་། གང་ཆོས་ཀྱི་ཚོགས་ལ་སྦྱོར་བ་དེ་ནི་དེའི་ཡེ་ཤེས་ཀྱི་ཚོགས་ཡིན་ནོ་༎ དེ་ལ་ཆོས་ཀྱི་ཚོགས་སུ་སྦྱོར་བ་གང་ཞེ་ན་། གང་འདི་ནི་དོན་ཉུང་བ་དང་སྨྲ་བ་ཉུང་བ་དང་ཡོ་བྱད་ཉུང་བ་དང་སྲོད་དང་ཐོ་རངས་ལ་མི་ཉལ་ཞིང་རྣལ་འབྱོར་ལ་བརྩོན་བས་། ཐོས་པའི་དོན་ལ་རྟོགས་པ་དང་། ཡང་དང་ཡང་ཚོལ་བ་དང་། སེམས་ལ་རྙོག་པ་མེད་པ་དང་། སྒྲིབ་པ་རྣམས་གནོན་པ་དང་། ལྟུང་བ་རྣམས་ལས་འབྱུང་བ་ཤེས་ཤིང་འགྱོད་པ་མེད་པ་དང་ཀུན་ནས་ལྡང་བ་མེད་པ་དང་། ནན་ཏན་སྙིང་པོར་བྱེད་པ་དང་། ཆོས་ལ་གཞོལ་པ་དང་། ཆོས་ལ་འབབ་པ་དང་། ཆོས་ལ་བབ་པ་དང་། མཐུ་དང་ལྡན་པ་དང་། ཡེ་ཤེས་ཚོལ་བ་ལ་མགོ་དང་གོས་ལ་མེ་འབར་བ་ལྟ་བུ་དང་། དེ་ལ་མ་ཆགས་པར་གནས་པ་དང་། ཚུལ་ཁྲིམས་མི་ལྷོད་པ་དང་། བརྩོན་པ་མི་གཏོང་བ་དང་། བྱེ་བྲག་ཏུ་འགྲོ་བ་དང་། འདུ་འཛི་ལ་མི་དགའ་བ་དང་། གཅིག་པུར་དགའ་བ་དང་། དགོན་པ་ལ་མངོན་པར་ཕྱོགས་ཤིང་ཡིད་ལ་བྱེད་པ་དང་། འཕགས་པའི་རིགས་ཀྱིས་ཆོག་ཤེས་པ་དང་། སྦྱངས་པའི་ཡོན་ཏན་ལས་མི་ག-ཡོ་བ་དང་། ཆོས་ཀྱི་དགའ་བ་༄༡༠༨ཨ་༌་༎ ལ་དགའ་ཞིང་མོས་པ་དང་། འཇིག་རྟེན་པའི་སྔགས་དྲན་པར་མི་བྱེད་པ་དང་། འཇིག་རྟེན་ལས་འདས་པའི་ཆོས་ཚོལ་བ་དང་། དྲན་པ་ཉམས་པ་མེད་པ་དང་། དོན་རྟོགས་པའི་རྗེས་སུ་འགྲོ་བ་དང་། བློ་གྲོས་ཀྱི་ལམ་དང་མཐུན་པ་དང་། བསྟན་པས་སྔོམ་པ་དང་། རྐྱེན་གྱིས་ཡེ་ཤེས་ཀྱི་རྗེས་སུ་འགྲོ་བ་དང་། ཁྲེལ་ཡོད་པ་དང་ངོ་ཚ་ཤེས་པ་ས་བརྒྱན་པ་དང་། ཡེ་ཤེས་ཀྱི་རྗེས་སུ་འགྲོ་བ་ལྷུར་བྱེད་པ་དང་། མི་ཤེས་པ་སེལ་བ་དང་། མ་རིག་པ་དང་། གཏི་མུག་གི་མུན་པ་དང་རབ་རིབ་ཀྱི་མུན་པས་ཆོད་པ་བསལ་བ་དང་། ཤེས་རབ་ཀྱི་མིག་རྣམ་པར་དག་པ་དང་། བློ་ཤིན་ཏུ་རྣམ་པར་དག་པ་དང་༏་བློ་རྒྱ་ཆེ་བ་དང་། བློ་མ་ཞུམ་པ་དང་། བློ་མ་གྱེས་པ་དང་། མངོན་སུམ་དུ་ཤེས་པ་དང་། ཡོན་ཏན་གཞན་ལ་རག་མ་ལུས་པ་དང་། བདག་གི་ཡོན་ཏན་མི་བསྙེམས་པ་དང་། གཞན་གྱི་ཡོན་ཏན་ཀུན་ལ་བརྗོད་པ་དང་། ལེགས་པར་བྱ་བའི་ལས་བྱེད་པ་དང་། ལས་ཀྱི་རྣམ་པར་སྨིན་པ་དང་འགལ་བར་མི་བྱེད་པ་དང་། ལས་ཡོངས་སུ་དག་པའི་ཡེ་ཤེས་འདི་ནི་། བཙུན་པ་ཤ་ར་དབ༹་ཏིའི་བུ་བྱང་ཆུབ་སེམས་དཔའ་རྣམས་ཀྱི་ཡེ་ཤེས་ཀྱི་ཚོགས་མི་ཟད་པ་ཞེས་འབྱུང་ངོ་༎ ཅི་མཉན་པར་བྱ་ཞེ་ན་། བཅོམ་ལྡན་འདས་ཀྱིས་ཡེ་ཤེས་ཤིན་ཏུ་རྒྱས་པའི་མདོ་ལས་། དོན་དང་བཅས་པའི་གཞོན་ནུ་རྩེ་བའི་བསྟན་བཅོས་རྣམས་བསླབ་པར་བྱའོ་༎ དོན་མེད་པ་རྣམས་ཡོངས་སུ་སྤང་བར་བྱའོ་༎ འདི་ལྟ་སྟེ་། འཇིག་རྟེན་རྒྱང་འཕེན་པའི་བསྟན་བཅོས་རྣམས་དང་། ཆད་པའི་ཚུལ་གྱི་བསྟན་བཅོས་རྣམས་དང་། བྱད་སྟེམས་ཀྱི་བསྟན་བཅོས་རྣམས་དང་། སྨྲ་བའི་རིག་པའི་བསྟན་བཅོས་རྣམས་དང་། གཞོན་ནུ་རྩེ་བའི་བསྟན་བཅོས་རྣམས་དང་། རྨུགས་བྱེད་ཀྱི་རིག་པའི་བསྟན་བཅོས་རྣམས་སོ་༎ དེ་བཞིན་དུ་སྦྱར་ཏེ་། དེ་ལས་གཞན་པ་གང་ཅི་ཡང་རུང་སྟེ་། རྣམ་པར་ཐར་པ་དང་མི་མཐུན་པའི་བསྟན་བཅོས་ཤེས་པ་རྨོངས་པར་འགྱུར་བ་དེ་དག་ཐམས་ཅད་བྱང་ཆུབ་སེམས་དཔའི་ཐེག་པ་ལ་ཡང་དག་པར་ཞུགས་པས་སྤང་བར་བྱའོ་ཞེས་གསུངས་སོ་༎ དེ་ལྟར་ཐོས་པ་དང་ལྡན་པ་སེམས་སྦྱང་བའི་ཕྱིར་དགོན་པར་གནས་པར་བྱའོ་༎ དྲག་ཤུལ་ཅན་གྱིས་ཞུས་པ་ལས་། བསམ་པ་ཕུན་སུམ་ཚོགས་པ་མ་ཡིན་པ་ལ་ཡང་ཁྱིམ་གནང་བ་ཇི་ལྟར་ཡིན་ཞེ་ན་། འབད་པ་དང་ལྡན་མི་ནུས་པའི་ཕྱིར་རོ་༎ འོ་ན་གཞན་༄༡༠༨བ་གྱི་ཆུང་མ་ལ་ཡང་ལྟུང་བ་མེད་པར་འགྱུར་རོ་༎ དེ་ནི་མ་ཡིན་ཏེ་། དེ་དག་ལ་མི་ནུས་སུ་ཟིན་ཀྱང་རང་བཞིན་གྱིས་སྐྱོན་དུ་འགྱུར་བའི་ཕྱིར་རོ་༎ ཁྱིམ་དུ་གནས་པ་ནི་བཅས་པའི་ཁ་ན་མ་ཐོ་བ་དང་བཅས་པའི་ཕྱིར་རོ་༎ བསླབ་པ་ཀུན་ལས་བཏུས་པ་ལས་། བརྩོན་འགྲུས་ཀྱི་ལེའུ་སྟེ་བཅུ་པའོ་། ༎ ། དེ་ལྟར་ན་དྲག་ཤུལ་ཅན་གྱིས་ཞུས་པའི་ཚུལ་གྱིས་ཁྱིམ་གྱི་སྐྱོན་རྣམས་བསྒོམས་ཏེ་དགོན་པ་ལ་གནས་པར་བྱའོ་ཞེས་བྱ་བར་གནས་སོ་༎ ཇི་སྐད་དུ་ཟླ་བ་སྒྲོན་མའི་མདོ་ལས་༎ འདོད་པ་དག་ནི་རབ་ཏུ་སྟེན་བྱེད་ཅིང་༎ བུ་དང་ཆུང་མ་དག་ལ་སྲེད་བྱེད་ན་༎ སྨད་པར་བྱ་བའི་ཁྱིམ་ལ་བརྟེན་པ་དེ་༎ ནམ་ཡང་བླ་མེད་བྱང་ཆུབ་མཆོག་མི་འཐོབ་༎ གང་དག་འདོད་པ་ལྕི་སྐམ་མེ་བཞིན་སྤོང་༎ བུ་དང་ཆུང་མ་དག་ལ་སྲེད་སྤངས་ནས་༎ ཁྱིམ་གྱིས་སྐྲག་སྟེ་ཁྱིམ་ནས་མངོན་བྱུང་བ་༎ དེ་དག་བྱང་ཆུབ་མཆོག་འདི་རྙེད་མི་དཀའ་༎ གང་དག་ཁྱིམ་ན་གནས་པར་བྱེད་བཞིན་དུ་༎ བྱང་ཆུབ་དམ་པ་མཆོག་འདི་འཐོབ་པ་ཡི་༎ སངས་རྒྱས་གང་དག་སྔོན་ཆད་མ་བྱུང་སྟེ་༎ མ་འོངས་པ་ནའང་མི་འབྱུང་གནས་པ་མེད་༎ རྒྱལ་སྲིད་མཆིལ་མའི་ཐལ་བ་བཞིན་སྤངས་ནས་༎ དབེན་པ་འདོད་དེས་དགོན་པར་གནས་བྱེད་པ་༎ ཉོན་མོངས་སྤངས་ནས་བདུད་ནི་བཅོམ་ནས་སུ་༎ བྱང་ཆུབ་རྡུལ་མེད་འདུས་མ་བྱས་འཚང་རྒྱ་༎ དེ་བཞིན་དུ་སྦྱར་ཏེ་༏་རབ་ཏུ་བྱུང་ནས་ཆོས་སྤྱོད་ཅི་འདྲ་བ་༎ ཟས་དང་སྐོམ་དང་དེ་བཞིན་གོས་རྣམས་དང་༎ མེ་ཏོག་སྤོས་དང་ཕྲེང་བ་རྣམས་ཀྱིས་ནི་༎ ཁྱུ་མཆོག་རྣམས་ལ་བསྙེན་བཀུར་བྱས་མི་འགྱུར་༎ གང་ཞིག་བྱང་ཆུབ་རབ་ཏུ་འདོད་བྱེད་ཅིང་༎ འདུས་བྱས་ངན་ལས་ཡིད་བྱུང་སེམས་ཅན་གྱི་༎ དོན་དུ་དགོན་པར་ཕྱོགས་ཏེ་གོམ་བདུན་བོར་༎ འདི་ནི་དེ་བས་བསོད་ནམས་ཁྱད་པར་འཕགས་༎ ཞེས་གསུངས་སོ་༎ གལ་ཏེ་སྐལ་བ་མི་འདྲ་བའི་སེམས་ཅན་ལ་རྗེས་སུ་ཆགས་པ་དང་འཁོར་འདོད་པ་དང་རྙེད་པ་ལ་སོགས་པ་འདོད་པས་དབེན་པའི་ཕྱོགས་ན་སྡོད་ན་། དེའི་ཕྱིར་འདི་ལས་གསུངས་བ་། འདི་དག་བདག་ལ་གནོད་སེམས་ལྡན་པ་ཞེས་༎ མཁས་པས་བྱིས་པ་རྣམས་དང་རྩོད་མི་བྱེད་༎ བསྟི་སྟང་བྱས་ཏེ་བྱིས་པ་ཡོངས་སུ་སྤོང་༎ བྱིས་པའི་ཆོས་ལ་འདྲིས་པར་ཡོངས་མི་བྱེད་༎ བྱིས་པ་ཇི་སྲིད་ཡུན་རིངས་ལེགས་བསྟེན་ཀྱང་༎ དེ་དག་ཕྱིར་ཞིང་མི་མཛའ་འགྲས་འགྱུར་ཞེས་༎ བྱིས་པའི་ངོ་༄༡༠༩ཨ་༌་༎ བོ་ཉིད་ཀྱི་རྒྱུས་ཤེས་ནས་༎ མཁས་པ་བྱིས་པ་དག་དང་སྟེན་མི་བྱེད་༎ བྱིས་པ་རང་བཞིན་ངོ་བོ་ཐ་དད་དེ་༎ སོ་སོའི་སྐྱེ་བོ་རྣམས་ལ་མཛའ་མེད་ཅེས་༎ བྱིས་པ་རྣམས་ཀྱི་ངོ་བོ་ཉིད་ཤེས་ནས་༎ མཁས་པ་འདིར་བྱིས་པ་རྣམས་ལ་ཡིད་མི་རྟོན་༎ ཆོས་དང་མཐུན་པའི་ཚིག་གིས་སྨྲས་གྱུར་ཀྱང་༎ ཁྲོ་དང་ཞེ་སྡང་ཡིད་མི་ཆེས་བ་དག་། རབ་ཏུ་སྨྲ་སྟེ་འདི་ནི་བྱིས་པའི་ཆོས་༎ དོན་དེ་རྣམ་པར་ཤེས་ནས་ཡིད་མི་རྟོན་༎ བྱིས་པ་རྣམས་ནི་བྱིས་པ་དག་དང་མཚུངས་༎ དཔེར་ན་ངན་སྐྱུགས་དང་ནི་ངན་སྐྱུགས་བཞིན་༎ མཁས་པ་རྣམས་ནི་མཁས་པ་དང་ལྷན་ཅིག་སྟེ་༎ མར་དང་མར་གྱི་ཉིད་ཁུར་མཚུངས་པ་བཞིན་༎ ཞེས་བྱའོ་༎ དེ་སྐད་དུ་ཡང་དེ་ཉིད་ལས་༎ གང་དག་དགའ་དང་མི་དགའ་ཅུང་ཟད་མེད་༎ དེ་དག་མི་ཡི་འཇིག་རྟེན་རྟག་རབ་བདེ་༎ གང་དག་ནགས་དང་རི་སུལ་ལ་དགའ་བ་༎ དགེ་སྦྱོང་ཉིད་ཀྱི་རབ་བདེ་མྱོང་བར་འགྱུར་༎ གང་དག་བདག་གིར་བྱེད་པ་ཅི་ཡང་མེད་༎ གང་དག་ཡོངས་འཛིན་རྣམ་པ་ཀུན་ཏུ་མེད་༎ བསེ་རུ་ལྟ་བུར་འཇིག་རྟེན་འདིར་གནས་པ་༎ དེ་དག་ནམ་མཁའ་ལ་ནི་རླུང་ལྟར་འགྲོ་༎ གང་དག་འཇིག་རྟེན་ལ་ནི་ཡིད་མི་ཆགས་༎ དེ་དག་མི་ཡི་འཇིག་རྟེན་རབ་ཏུ་བདེ་༎ དགའ་དང་མི་དགའ་ལ་ནི་ཆགས་མེད་པ་༎ དེ་དག་འདི་ན་རྟག་ཏུ་སེམས་རླུང་འདྲ་༎ གང་དག་མི་སྡུག་དེ་ཕྲད་སྡུག་བསྔལ་ཏེ་༎ གང་དག་སྡུག་དེ་དང་བྲལ་སྡུག་བསྔལ་ཡིན་༎ མཐའ་དེ་གཉི་ག་རབ་ཏུ་སྤངས་ནས་སུ་༎ མི་གང་ཆོས་ལ་དགའ་བ་དེ་དག་བདེ་༎ ཞེས་གསུངས་སོ་༎ ཡང་དེ་ཉིད་ལས་། ཉེས་པའི་ཚོགས་མང་ཐམས་ཅད་སྤངས་ནས་སུ་༎ རྣལ་འབྱོར་ཅན་ནི་རྟག་ཏུ་བྱེད་པ་ཉུང་༎ རྣལ་འབྱོར་ཅན་བརྩོན་ནམ་ཡང་རྩོད་པ་མེད་༎ དགོན་པར་གནས་པ་དེ་ཡི་ཡོན་ཏན་འདི་༎ དེ་ནི་རྟག་ཏུ་འདུས་བྱས་ཡིད་འབྱུང་འགྱུར་༎ དེ་ནི་འཇིག་རྟེན་ཅི་ལའང་འདོད་པ་མེད་༎ ཟག་པ་དག་ནི་རྣམ་པར་འཕེལ་མི་འགྱུར་༎ ནགས་ན་གནས་པ་འདི་ཡི་ཡོན་ཏན་འདི་༎ དེ་ནི་ནམ་ཡང་རྩོད་པར་མི་འགྱུར་ཏེ༎ རྟག་ཏུ་ཞི་ཞིང་དགའ་ལ་དབེན་པར་རྒྱུ་༎ ལུས་དང་ངག་དང་ཡིད་ཀྱང་རབ་བསྡམ་འགྱུར་༎ དགོན་པར་གནས་པ་འདི་ལ་ཡོན་ཏན་མང་༎ དེ་ནི་ཐར་པའི་རྗེས་སུ་མཐུན་པ་ཡིན་༎ དེ་ནི་རྣམ་འགྲོལ་ཞི་བ་མྱུར་རྟོགས་བྱེད་༎ ནགས་ན་གནས་ཤིང་རྣམ་འགྲོལ་སྟེན་བྱེད་ན་༎ དགོན་གནས་དེ་ལ་ཡོན་ཏན་འདི་ཀུན་༄༡༠༩བ་འབྱུང་༏་། ཞེས་གསུངས་སོ་༎ ཡང་དེ་ཉིད་ལས་། གྲོང་དང་གྲོང་ཁྱེར་དག་ལ་དགའ་སྤངས་ལ་༎ རྟག་ཏུ་དབེན་ཞིང་ནགས་ཁྲོད་བསྟེན་པར་གྱིས་༎ བསེ་རུ་ལྟ་བུར་རྟག་ཏུ་གཉིས་མེད་བྱོས་༎ རིང་པོར་མི་ཐོགས་ཏིང་འཛིན་མཆོག་ཐོབ་འགྱུར་༎ ཞེས་གསུངས་སོ་༎ འཕགས་པ་ཡུལ་འཁོར་སྐྱོང་གིས་ཞུས་པའི་མདོ་ལས་ཀྱང་༎ སྐྱོན་གྱིས་གཟིངས་པ་མཐའ་ཡས་ལྡན་པའི་ཁྱིམ་སྤངས་རྟག་ཏུ་ནོར་མི་ལྟ་༎ དེས་ཤིང་ཡོན་ཏན་ལྡན་པ་དེ་དག་དགོན་པར་དགའ་ཞིང་དབང་པོ་དུལ་༎ དེ་དག་གང་དུའང་བུད་མེད་རྣམས་དང་སྐྱེས་པ་དག་དང་འདྲིས་མི་བྱེད་༎ བསེ་ལྟར་གཅིག་པུར་གནས་ཤིང་བསམ་པ་དྲི་མེད་དག་ལ་དྲི་མ་བྲལ་༎ དེ་དག་ཐོབ་པ་རྣམས་ཀྱིས་དགའ་བར་མི་འགྱུར་མ་ཐོབ་ཡིད་ཞུམ་མེད་༎ འདོད་པ་ཆུང་སྟེ་ངན་ངོན་ཙམ་ལ་དགའ་ཞིང་སྒྱུ་དང་ཚུལ་འཆོས་སྤོངས་༎ སེམས་ཅན་དོན་ཕྱིར་བརྩོན་འགྲུས་ཡིད་ལྡན་སྦྱིན་དང་དུལ་བ་ལ་ཡང་གནས་༎ སངས་རྒྱས་ཡེ་ཤེས་དོན་གཉེར་བསམ་གཏན་བརྩོན་འགྲུས་ཡོན་ཏན་ཕ་རོལ་ཕྱིན་༎ ལུས་དང་དེ་བཞིན་སྲོག་ལ་མི་ལྟ་སྡུག་པའི་རྩ་ལག་རྣམ་སྤངས་ཏེ་༎ བསམ་པ་རྡོ་རྗེ་ལྟ་བུར་རབ་བརྟན་རྟག་ཏུ་བྱང་ཆུབ་ལམ་ལ་སྦྱོར་༎ ལུས་ནི་དུམ་བུ་དུམ་བུར་བཅད་ཀྱང་དེ་དག་སེམས་ལ་ག-ཡོ་བ་མེད་༎ ཐམས་ཅད་མཁྱེན་ཉིད་རེ་བ་ཕྱིར་ཞིང་བརྩོན་འགྲུས་ཤིན་ཏུ་བརྟན་འདིར་རྩོམ་༎ ཞེས་གསུངས་སོ་༎ དྲག་ཤུལ་ཅན་གྱིས་ཞུས་པ་ལས་ཀྱང་། བདག་ནི་སེམས་ཅན་དང་འདྲེ་བར་མི་བྱའོ་༎ བདག་གིས་སེམས་ཅན་གཅིག་གི་དགེ་བའི་རྩ་བ་བསྐྱེད་པར་མི་བྱའོ་ཞེས་བྱ་བ་ལ་སོགས་པ་གསུངས་སོ་༎ གལ་ཏེ་ཐོས་པ་དང་ལྡན་པ་དལ་བ་ཕུན་སུམ་ཚོགས་པ་འདི་རྙེད་ནས་རྙེད་པ་ལ་སོགས་པ་ལ་ཆགས་པའི་སེམས་མི་སྦྱོང་ན་དེ་ནི་ལྷ་དང་བཅས་པའི་འཇིག་རྟེན་ལ་སླུ་བ་གཅིག་པུར་འགྱུར་རོ་༎ འཕགས་པ་དཀོན་མཆོག་བརྩེགས་པ་ལས་ཀྱང་༎ འོད་སྲུངས་འདི་ལྟ་སྟེ་དཔེར་ན་མི་ལ་ལ་ཞིག་རྒྱ་མཚོའི་ཆུ་ཆེན་པོས་ཁྱེར་ལ་ཆུས་སྐོམ་བཞིན་དུ་འཆི་བའི་དུས་བྱེད་པ་དེ་བཞིན་དུ་འོད་སྲུངས་འདི་ནི་དགེ་སྦྱོང་དང་བྲམ་ཟེ་ཁ་ཅིག་ཆོས་མང་པོ་བླངས་ཏེ་ཀུན་ཆུབ་པར་བྱས་ཀྱང་། འདོད་ཆགས་ལ་སྲེད་པ་མི་སེལ་ཞེ་སྡང་ལ་སྲིད་པ་མི་སེལ་གཏི་མུག་ལ་སྲིད་པ་མི་སེལ་བ་དེ་དག་ནི་ཆོས་ཀྱི་རྒྱ་མཚོ་ཆེན་པོས་ཁྱེར་ལ་། ཉོན་མོངས་པའི་སྐོམ་པས་འཆི་བའི་དུས་བྱེད་པར་འགྱུར་ཏེ་། ངན་འགྲོར་འགྲོ་བར་༄༡༡༠ཨ་༌་༎ འགྱུར་རོ་ཞེས་གསུངས་སོ་༎ དེ་ལྟ་བས་ན་གདོན་མི་ཟ་བར་དགོན་པ་ལ་གནས་པར་བྱའོ་༎ གནས་དེ་ལྟ་བུ་དག་ནི་འཕགས་པ་དཀོན་མཆོག་སྤྲིན་ལས་ཀྱང་། གནས་གང་དག་ན་བསོད་སྙོམས་བླང་བའི་སྤྱོད་ཡུལ་དང་ཧ་ཅང་ཡང་མི་རིང་ཧ་ཅང་ཡང་མི་ཉེ་བ་དང་། གནས་གང་དག་ན་ཆུ་དང་ཞིང་རྙོག་པ་མེད་པ་གཙང་ཞིང་དྲི་མ་མེད་པ་ཚོགས་ཆུང་བ་ཡོད་པ་དང་། གནས་གང་ན་ཤིང་ཕུན་སུམ་ཚོགས་པ་མེ་ཏོག་ཕུན་སུམ་ཚོགས་པ་འབྲས་བུ་ཕུན་སུམ་ཚོགས་པ་ལོ་མ་ཕུན་སུམ་ཚོགས་པ་། གཅན་གཟན་ཁྲོ་བོ་མེད་པ་ཕུག་དང་ལྡན་པ་སྨན་གཤོང་དང་ལྡན་པ་ཐག་ཐུག་མེད་པ་འགྲོན་བདེ་བ་ཞིབ་གཉིས་སུ་མེད་པའི་གནས་དེ་འདྲ་བ་དག་ན་གནས་སོ་༎ དེ་གནས་དེ་དག་ན་གནས་ཤིང་། གང་དེས་སྔོན་བླངས་པ་དང་སྔོན་ཐོས་པ་དེ་ཉིན་ལན་གསུམ་མཚན་ལན་གསུམ་དུ་ཧ་ཅང་ཡང་མི་ཆེ་ཧ་ཅང་ཡང་མི་ཆུང་བ་དང་། དབང་པོ་མི་རྒོད་ཅིང་ཕྱི་རོལ་དུ་མ་སོང་བའི་སེམས་དང་དད་པས་ཉེ་བར་འཚོ་ཞིང་ཚིག་ཉེ་བར་བཟུང་སྟེ་། མཚན་མར་འཛིན་ཅིང་གཉིད་ཀྱིས་མ་ལོག་པར་ཁ་ཏོན་བྱེད་དོ་༎ གལ་ཏེ་དགེ་སློང་དགོན་པའི་དྲུང་དུ་རྒྱལ་པོའམ་བློན་པོའམ་དེ་མ་ཡིན་པ་གཞན་བྲམ་ཟེའམ་རྒྱལ་རིགས་སམ་གྲོང་པའམ་ཡུལ་གྱི་མི་དག་འོངས་ན་། དེས་དེ་དག་ལ་གུས་པར་ལེགས་པར་འོངས་སོ་ཞེས་བརྗོད་པར་བྱ་སྟེ་། དེས་རྒྱལ་པོ་ཆེན་པོ་ཇི་ལྟར་སྟན་བཏིང་བ་ལ་བཞུགས་ཤིག་ཅེས་དེ་སྐད་བྱས་ནས་གལ་ཏེ་འདུག་ན་གཉི་ག་ཡང་འདུག་པར་བྱའོ་༎ དེ་སྟེ་མི་འདུག་ན་ཡང་གཉི་ག་མི་འདུག་པར་བྱའོ་༎ གལ་ཏེ་དབང་པོ་རྒོད་པར་གྱུར་ན་རྒྱལ་པོ་ཆེན་པོ་གང་ཁྱོད་ཀྱིས་ས་ཕྱོགས་ན་དགེ་སློང་དང་བྲམ་ཟེ་རྣམས་ཚུལ་ཁྲིམས་དང་ལྡན་པ་ཡོན་ཏན་དང་ལྡན་པ་མང་དུ་ཐོས་པ་དག་མི་རྒོད་དང་སྤྲེའུ་རྣམས་ཀྱིས་མ་གཙེས་པར་གནས་པ་དེ་ནི་རྙེད་པ་ལེགས་པར་རྙེད་དོ་ཞེས་བསྟན་པར་བྱའོ་༎ དེ་སྟེ་བརྟན་ཞིང་དུལ་བ་དབང་པོ་རབ་ཏུ་ཞི་བ་ཞིག་ཡིན་ཏེ་ཆོས་བསྟན་པར་རུང་ན་དེ་ལ་ཆོས་སྣ་ཚོགས་བསྟན་པར་པར་བྱའོ་༎ བྱའོ་༎ དེ་སྟེ་ཆོས་སྣ་ཚོགས་བསྟན་པ་ལ་མི་དགའ་ན་དེ་ལ་སྐྱོ་བ་དང་མཐུན་པའི་ཆོས་བསྟན་པར་བྱའོ་༎ དེ་སྟེ་སྐྱོ་བ་དང་མཐུན་པའི་ཆོས་བསྟན་པ་ལ་ཡང་མི་དགའ་ན་དེ་ལ་དེ་བཞིན་གཤེགས་པའི་ཆེ་བ་རྒྱ་ཆེ་བ་དག་བསྟན་པར་བྱའོ་༎ བྲམ་ཟེ་དང་རྒྱལ་རིགས་དང་གྲོང་པ་དང་ཡུལ་གྱི་མི་དག་འོངས་ན་ཡང་༄༡༡༠བ་ཅི་རིགས་པར་བྱ་བ་དག་བྱའོ་༎ དེ་དེ་ལྟར་མང་དུ་ཐོས་པས་ཆོས་ཉན་པ་རྣམས་ཀྱི་སེམས་མགུ་བར་བྱེད་ནུས་པ་ཡིན་ཏེ་། སེམས་ཅན་དེ་དག་ཀྱང་དེ་ལ་དགའ་བ་དང་དད་པ་དང་རངས་པ་འཐོབ་པར་འགྱུར་རོ་། ཞེས་གསུངས་སོ་། ༎ ། བམ་པོ་དགུ་པ་། ཁྱིམ་བདག་དྲག་ཤུལ་ཅན་གྱིས་ཞུས་པའི་མདོ་ལས་ཀྱང་། ཁྱིམ་བདག་གཞན་ཡང་བྱང་ཆུབ་སེམས་དཔའ་རབ་ཏུ་བྱུང་བ་དགོན་པ་ལ་གནས་པས་འདི་ལྟར་བདག་ཅིའི་ཕྱིར་དགོན་པ་ལ་གནས་། དགོན་པ་ན་གནས་པ་འབའ་ཞིག་ནི་དགེ་སྦྱོང་མ་ཡིན་ཏེ་། འདི་ན་མ་བྱང་བ་མ་སྦས་པ་མ་ཞི་བ་མ་དུལ་བ་མི་འགྲུས་པ་རབ་ཏུ་མི་བརྩོན་པ་༏་འདི་ལྟ་སྟེ་རི་དགས་དང་སྤྲེའུ་དང་བྱ་མང་པོ་དང་ཆོམ་རྐུན་དང་། གདོལ་པ་དག་ཀྱང་མང་དུ་གནས་ཏེ་། དེ་དག་ཀྱང་དགེ་སྦྱོང་གི་ཡོན་ཏན་དང་ལྡན་པ་མ་ཡིན་པས་། གང་གི་ཕྱིར་བདག་དགོན་པ་ལ་གནས་པ་འདི་ལྟ་སྟེ་། དགེ་སྦྱོང་གི་དོན་དེ་ཡོངས་སུ་རྫོགས་པར་བྱའོ་སྙམ་དུ་བརྟག་པར་བྱའོ་༎ དེ་བཞིན་དུ་སྦྱར་ཏེ་། ཁྱིམ་བདག་གཞན་ཡང་བྱང་ཆུབ་སེམས་དཔའ་རབ་ཏུ་བྱུང་བ་དགོན་པ་ན་གནས་པས་བདག་ཅིའི་ཕྱིར་དགོན་པར་འོངས་སྙམ་དུ་བརྟག་པར་བྱ་སྟེ་དེ་ཡང་འདི་ལྟར་བདག་ནི་འཇིགས་ཤིང་སྐྲག་པའི་ཕྱིར་དགོན་པར་འོངས་སོ་༎ ཅི་ཞིག་གིས་འཇིགས་ཤིང་སྐྲག་ཅེ་ན་། འདུ་འཛིས་འཇིགས་ཤིང་སྐྲག་གོ་༏་།འགྲོགས་པས་འཇིགས་ཤིང་སྐྲག་གོ་༎ འདོད་ཆགས་དང་ཞེ་སྡང་དང་གཏི་མུག་གིས་འཇིགས་ཤིང་སྐྲག་གོ་༎ ང་རྒྱལ་དང་རྒྱགས་པ་དང་། འཆབ་པས་འཇིགས་ཤིང་སྐྲག་གོ་༎ ཆགས་པ་དང་ཕྲག་དོག་དང་སེར་སྣས་འཇིགས་ཤིང་སྐྲག་གོ་༎ གཟུགས་དང་སྒྲ་དང་དྲི་དང་རོ་དང་རེག་བྱས་འཇིགས་ཤིང་སྐྲག་གོ་༎ ཕུང་པོའི་བདུད་ཀྱིས་འཇིགས་ཤིང་སྐྲག་གོ་༎ ཉོན་མོངས་པའི་བདུད་ཀྱིས་འཇིགས་ཤིང་སྐྲག་གོ་༎ འཆི་བདག་གི་བདུད་ཀྱིས་འཇིགས་ཤིང་སྐྲག་གོ་༎ ལྷའི་བུའི་བདུད་ཀྱིས་འཇིགས་ཤིང་སྐྲག་གོ་༎ མི་རྟག་པ་ལ་རྟག་པར་ཕྱིན་ཅི་ལོག་པས་འཇིགས་ཤིང་སྐྲག་གོ་༎ སྡུག་བསྔལ་ལ་བདེ་བར་ཕྱིན་ཅི་ལོག་པས་འཇིགས་ཤིང་སྐྲག་གོ་༎ བདག་མེད་པ་ལ་བདག་ཏུ་ཕྱིན་ཅི་ལོག་པས་འཇིགས་ཤིང་སྐྲག་གོ་༎ མི་གཙང་བ་ལ་གཙང་བར་ཕྱིན་ཅི་ལོག་པས་འཇིགས་ཤིང་སྐྲག་གོ་༎ སེམས་དང་ཡིད་དང་རྣམ་པར་ཤེས་པས་འཇིགས་ཤིང་སྐྲག་གོ་༎ སྲེད་པས་འཇིགས་ཤིང་སྐྲག་གོ་། ༄༡༡༡ཨ་༌་༎ འཁོར་བས་འཇིགས་ཤིང་སྐྲག་གོ་༎ སྒྲིབ་པ་དང་ཆོད་པ་དང་ཀུན་ནས་ལྡང་བས་འཇིགས་ཤིང་སྐྲག་གོ་༎ འཇིག་ཚོགས་ལ་ལྟ་བས་འཇིགས་ཤིང་སྐྲག་གོ་༎ བདག་ཏུ་འཛིན་པ་དང་། བདག་གིར་འཛིན་པས་འཇིགས་ཤིང་སྐྲག་གོ་༎ རྒོད་པས་འཇིགས་ཤིང་སྐག་གོ་༎ འགྱོད་པ་དང་ཐེ་ཚོམ་གྱིས་འཇིགས་ཤིང་སྐྲག་གོ་༎ སྡིག་པའི་གྲོགས་པོས་འཇིགས་ཤིང་སྐྲག་གོ་༎ རྙེད་པ་དང་བཀུར་སྟིས་འཇིགས་ཤིང་སྐྲག་གོ་༎ མི་དགེ་བའི་བཤེས་གཉེན་གྱིས་འཇིགས་ཤིང་སྐྲག་གོ་༎ མ་མཐོང་བར་མཐོང་ངོ་སྙམ་དུ་འཛིན་པས་འཇིགས་ཤིང་སྐྲག་གོ་༎ མ་ཐོས་པར་ཐོས་སོ་སྙམ་དུ་འཛིན་པས་འཇིགས་ཤིང་སྐྲག་གོ་༎ མ་དྲན་པར་དྲན་ནོ་སྙམ་དུ་འཛིན་པས་འཇིགས་ཤིང་སྐྲག་གོ་༎ བྱེ་བྲག་མ་ཕྱེད་པར་བྱེ་བྲག་ཕྱེད་དོ་སྙམ་དུ་འཛིན་པས་འཇིགས་ཤིང་སྐྲག་གོ་༎ མི་ཤེས་པར་ཤེས་སོ་སྙམ་དུ་འཛིན་པས་འཇིགས་ཤིང་སྐྲག་གོ་༎ དགེ་སྦྱོང་གི་དྲི་མས་འཇིགས་ཤིང་སྐྲག་གོ་༎ གཅིག་ལ་གཅིག་གནོད་པར་སེམས་པས་འཇིགས་ཤིང་སྐྲག་གོ་༎ འདོད་པའི་ཁམས་དང་གཟུགས་ཀྱི་ཁམས་དང་གཟུགས་མེད་པའི་ཁམས་ཀྱིས་འཇིགས་ཤིང་སྐྲག་གོ་༎ སྲིད་པའི་འགྲོ་བ་ཐམས་ཅད་དུ་འཆི་འཕོ་དང་སྐྱེ་བས་འཇིགས་ཤིང་སྐྲག་གོ་༎ སེམས་ཅན་དམྱལ་བ་དང་དུད་འགྲོའི་སྐྱེ་གནས་དང་ཡི་དགས་ཀྱི་ཡུལ་དུ་འགྲོ་བས་འཇིགས་ཤིང་སྐྲག་གོ་༎ མི་ཁོམ་པས་འཇིགས་ཤིང་སྐྲག་གོ་༎ མདོར་ན་མི་དགེ་བའི་ཆོས་ཐམས་ཅད་ཡིད་ལ་བྱེད་པས་འཇིགས་ཤིང་སྐྲག་སྟེ་། བདག་དེ་ལྟ་བུའི་འཇིགས་ཤིང་སྐྲག་པས་འཇིགས་ནས་དགོན་པར་འོངས་སོ་༎ དེ་བཞིན་དུ་སྦྱར་ཏེ་། ཁྱིམ་བདག་གཞན་ཡང་བྱང་ཆུབ་སེམས་དཔའ་རབ་ཏུ་བྱུང་བ་འཇིགས་ཤིང་སྐྲག་ནས་། དགོན་པ་ལ་གནས་པས་འདི་ལ་གང་ཅུང་ཟད་འཇིགས་པ་སྐྱེ་བ་དེ་དག་ཐམས་ཅད་ནི་བདག་ཏུ་འཛིན་པ་ལས་སྐྱེས་སོ་༎ དེ་བཞིན་དུ་སྦྱར་ཏེ་། བདག་ཏུ་མངོན་པར་ཆགས་པ་དང་། བདག་ཏུ་ཡོངས་སུ་འཛིན་པ་དང་། བདག་གི་གཞི་དང་བདག་ལ་སྲེད་པ་དང་། བདག་ཏུ་འདུ་ཤེས་པ་དང་། བདག་ཏུ་སྨྲ་བ་ཉེ་བར་ལེན་པ་དང་། བདག་ཏུ་ལྟ་བ་དང་། བདག་གི་གནས་དང་། བདག་ཏུ་ཡོངས་སུ་རྟོག་པ་དང་། བདག་བསྲུང་བ་ལས་སྐྱེས་ཏེ་། གལ་ཏེ་བདག་དགོན་པ་ལ་གནས་ལ་བདག་ཏུ་འཛིན་པ་ཡོངས་སུ་མ་སྤངས་། ༄༡༡༡བ་བདག་ཏུ་མངོན་པར་ཆགས་པ་དང་། བདག་ཏུ་ཡོངས་སུ་འཛིན་པ་དང་། བདག་གི་གཞི་དང་། བདག་ལ་སྲེད་པ་དང་། བདག་ཏུ་འདུ་ཤེས་པ་དང་། བདག་ཏུ་སྨྲ་བ་ཉེ་བར་ལེན་པ་དང་། བདག་ཏུ་ལྟ་བ་དང་། བདག་གི་གནས་དང་། བདག་ཏུ་ཡོངས་སུ་རྟོག་པ་དང་། བདག་སྲུང་བ་ཡོངས་སུ་མ་སྤངས་ན་ནི་༏་བདག་དགོན་པ་ལ་གནས་པ་དོན་མེད་པར་འགྱུར་རོ་སྙམ་དུ་སེམས་པར་བྱ་སྟེ་། བདག་ཏུ་འདུ་ཤེས་པ་ལ་ནི་དགོན་པ་ལ་གནས་པ་དོན་མེད་དོ་༎ གཞན་དུ་འདུ་ཤེས་པ་ལ་ཡང་མེད་དོ་༎ དེ་བཞིན་དུ་སྦྱར་ཏེ་། ཁྱིམ་བདག་དགོན་པ་ལ་གནས་པ་ཞེས་བྱ་བ་ནི་ཆོས་ཐམས་ཅད་ལ་མི་བརྟེན་པར་པའོ་༏་། ཆོས་ཐམས་ཅད་ལ་མི་འཛིན་པར་གནས་པའོ་༎ མཚན་མ་ཐམས་ཅད་ལ་མི་ཆགས་པར་གནས་པའོ་༎ དེ་བཞིན་དུ་སྦྱར་ཏེ་། གཟུགས་ཐམས་ཅད་ལ་མི་བརྟེན་པར་གནས་པའོ་༎ སྒྲ་དང་དྲི་དང་རོ་དང་རེག་པ་ཐམས་ཅད་ལ་མི་བརྟེན་པར་གནས་པའོ་༎ ཆོས་ཐམས་ཅད་མཉམ་པ་ཉིད་དང་མི་འགལ་བར་གནས་པའོ་༎ སེམས་ཤིན་ཏུ་ཞི་བས་ཤིན་ཏུ་སྦྱངས་པར་གནས་པའོ་༎ འཇིགས་པ་ཐམས་ཅད་སྤངས་པས་མི་འཇིགས་པར་གནས་པའོ་༎ ཉོན་མོངས་པ་ཐམས་ཅད་ལས་རྣམ་པར་གྲོལ་བས་ཆུ་བོ་ལས་རྒལ་བར་གནས་པའོ་༎ བརྟེན་པར་གནས་པའོ་༎ ངན་ངོན་གྱིས་ཆོག་ཤེས་པར་འཛིན་ཅིང་འདོད་པ་ཆུང་བས་འཕགས་པའི་རིགས་རྣམས་ལ་རབ་ཏུ་དགའ་བར་གནས་པའོ་༎ དགང་སླ་ཞིང་གསོ་སླ་བས་ཆོག་པར་འཛིན་པར་གནས་པའོ་༎ ཤེས་རབ་ཀྱི་ཕྱིར་ཚུལ་བཞིན་ལ་སྦྱོར་བས་ཐོས་པ་ལ་གནས་པའོ་༎ རྣམ་པར་ཐར་པའི་སྒོ་སྟོང་པ་ཉིད་དང་མཚན་མ་མེད་པ་དང་སྨོན་པ་མེད་པ་ལ་སོ་སོར་རྟོག་པས་ཐར་པར་གནས་པའོ་༎ བཅིངས་པ་བཅད་པས་རྣམ་པར་གྲོལ་བར་གནས་པའོ་༎ རྟེན་ཅིང་འབྲེལ་བར་འབྱུང་བ་དང་མཐུན་པས་མ་དུལ་བ་རྣམས་ཉེ་བར་ཞི་བར་གནས་པའོ་༎ ཤིན་ཏུ་རྣམ་པར་དག་པས་བྱ་བ་བྱས་པར་གནས་པའོ་༎ ཁྱིམ་བདག་འདི་ལྟ་སྟེ་དཔེར་ན་། དགོན་པ་ལ་རཙབ༹་དང་ཤིང་གེལ་བ་དང་ནགས་ཚལ་གནས་ཀྱང་འཇིགས་པ་མེད་ཅིང་མི་སྐྲག་སྐྲག་པར་མི་འགྱུར་རོ་༎ ཁྱིམ་བདག་དེ་བཞིན་དུ་བྱང་ཆུབ་སེམས་དཔའ་རབ་ཏུ་བྱུང་བ་དགོན་པ་ལ་གནས་པས་ཀྱང་ལུས་ལ་རཙབ༹་དང་ཤིང་གེལ་པ་དང་སྨན་དང་རཙབི༹ག་པ་དང་ཤིང་དང་མིག་ཡོར་ལྟ་བུ་དང་སྒྱུ་༄༡༡༢ཨ་༌་༎ མ་དང་མཚུངས་པའི་འདུ་ཤེས་བསྐྱེད་པར་བྱ་སྟེ་། འདི་ལ་སུ་ཞིག་འཇིགས་པར་འགྱུར་འདི་ལ་སུ་ཞིག་སྐྲག་པར་འགྱུར་སྙམ་དུ་སེམས་བསྐྱེད་པར་བྱའོ་༎ དེས་འཇིགས་ཤིང་སྐྲག་པར་ལྟ་ན་། འདི་ལྟར་ལུས་འདི་ལ་ནི་བདག་གམ་སེམས་ཅན་ནམ་སྲོག་གམ་སྐྱེ་བའམ་གསོ་བའམ་སྐྱེས་བུའམ་གང་ཟག་གམ་ཤེད་ལས་སྐྱེས་པའམ་ཤེད་བུ་མེད་དེ་། འདི་ལྟར་འཇིགས་པ་ཞེས་བྱ་བ་འདི་ནི་། ཡང་དག་པ་མ་ཡིན་པ་ཀུན་བརྟགས་པ་ཡིན་གྱི་བདག་གིས་ནི་ཡང་དག་པ་མ་ཡིན་པ་ཀུན་བརྟགས་པ་དེ་ལ་བརྟག་པར་མི་བྱའོ་སྙམ་དུ་ལུས་ལ་ཚུལ་བཞིན་དུ་བརྟག་པར་བྱའོ་༎ དེས་ཇི་ལྟར་དགོན་པ་ལ་རཙབ༹་དང་ཤིང་གེལ་བ་དང་སྨན་དང་ནགས་ཚལ་གནས་པ་རྣམས་ངའི་བ་མེད་པས་ཡོངས་སུ་འཛིན་པ་མེད་པ་དེ་བཞིན་དུ་བྱང་ཆུབ་སེམས་དཔའ་ཡང་ངའི་པ་མེད་པ་ཡོངས་སུ་འཛིན་པ་མེད་པས་ཆོས་ཐམས་ཅད་དགོན་པ་ཉིད་དོ་སྙམ་དུ་ཤེས་ནས་ཉེ་བར་བསྒྲུབས་ཏེ་གནས་པར་བྱའོ་༎ དེ་ཅིའི་ཕྱིར་ཞེ་ན་། དགོན་པ་ལ་གནས་པ་དེ་ནི་ཉོན་མོངས་པ་གཅོད་པ་སྟེ་ངའི་བ་མེད་པས་ཡོངས་སུ་འཛིན་པ་མེད་པའོ་༎ དེ་བཞིན་དུ་སྦྱར་ཏེ་། ཁྱིམ་བདག་གཞན་ཡང་བྱང་ཆུབ་སེམས་དཔའ་རབ་ཏུ་བྱུང་བས་སངས་རྒྱས་ཀྱིས་དགོན་པ་ལ་གནས་པར་བཀའ་སྩལ་པར་ཤེས་ནས་དགོན་པ་ལ་གནས་པར་བྱ་སྟེ་༏་དེར་དགེ་བའི་ཆོས་ཐམས་ཅད་ཡོངས་སུ་རྫོགས་པར་འགྱུར་རོ་༎ དགེ་བའི་རྩ་བ་ཉེ་བར་བརྟན་ནས་། ཕྱིས་གྲོང་དང་གྲོང་ཁྱེར་དང་གྲོང་རྡལ་དང་ལྗོངས་དང་ཡུལ་དང་ཕོ་བྲང་འཁོར་དག་ཏུ་ཞུགས་ཏེ་ཆོས་བསྟན་པར་བྱའོ་༎ དེ་བཞིན་དུ་སྦྱར་ཏེ་། ཁྱིམ་བདག་གལ་ཏེ་བྱང་ཆུབ་སེམས་དཔའ་རབ་ཏུ་བྱུང་བ་ལུང་དང་ཁ་ཏོན་མནོད་པའི་ཕྱིར་ཚོགས་ཀྱི་ནང་དུ་འཇུག་ན་དེས་དེར་གུས་པ་དང་བཅས་པར་བྱ་སྟེ་། སློབ་དཔོན་དང་མཁན་པོ་རྣམས་དང་། གནས་བརྟན་དང་བར་མ་དང་དགེ་སྦྱོང་གསར་བུ་རྣམས་ལ་ཞེ་ས་དང་བཅས་པར་བྱའོ་༎ ཚུལ་མཁས་པར་བྱའོ་༎ སྙོམ་ལས་མེད་པར་རང་གིས་བྱ་བ་དང་གཞན་ལ་གདུང་བ་མེད་པར་བྱའོ་༎ དེས་བསྙེན་བཀུར་ལ་གདུ་བར་མི་བྱའོ་༎ དེས་འདི་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལྷ་དང་བཅས་པའི་འཇིག་རྟེན་དང་། བདུད་དང་བཅས་པ་དང་། ཚངས་པ་དང་བཅས་པ་དང་། དགེ་སྦྱོང་དང་བྲམ་ཟེའི་སྐྱེ་དགུ་དང་༄༡༡༢བ་བཅས་པ་དང་། ལྷ་དང་མི་དང་ལྷ་མ་ཡིན་དུ་བཅས་པས་མཆོད་པས་། སྦྱིན་གནས་སུ་གྱུར་པ་དེ་ཡང་སེམས་ཅན་ཐམས་ཅད་ལ་གང་ལས་ཀྱང་རིམ་གྲོར་བྱ་བ་བདག་གིར་མི་མཛད་ན་། བདག་ཅག་མ་བསླབས་པ་སློབ་དཔོན་འདོད་པ་རྣམས་ལྟ་ཅི་སྨོས་ཏེ་། བདག་གིས་སེམས་ཅན་ཐམས་ཅད་ལ་བསྙེན་བཀུར་བྱའི་། གང་ལས་ཀྱང་བསྙེན་བཀུར་བྱ་བ་བདག་གིར་མི་བྱའོ་སྙམ་དུ་བརྟག་པར་བྱའོ་༎ དེ་ཅིའི་ཕྱིར་ཞེ་ན་། ཁྱིམ་བདག་དགེ་སྦྱོང་བསྙེན་བཀུར་ལ་གདུ་བ་ནི་ཡོན་ཏན་གྱི་ཆོས་རྗེས་སུ་གཟུང་བ་ཆུད་གཟོན་པ་ཡིན་ཏེ་། དེས་གང་དག་སྡུད་པ་དེ་དག་ཀྱང་འདི་སྙམ་དུ་སེམས་ཏེ་། བདག་ཅག་ནི་བསྙེན་བཀུར་གྱི་ཕྱིར་སྡུད་ཀྱི་ཆོས་ཀྱི་ཕྱིར་ནི་མ་ཡིན་ནོ་སྙམ་མོ་ཞེས་གསུངས་སོ་༎ ཡང་དེ་ཉིད་ལས་། ཁྱིམ་བདག་གལ་ཏེ་བྱང་ཆུབ་སེམས་དཔའ་དགོན་པ་པ་ཆོས་ཉན་པར་འདོད་དམ་། མཁན་པོ་དང་སློབ་དཔོན་ལ་ལྟ་བར་འདོད་ནས་། ནད་འདྲི་བའི་ཕྱིར་གྲོང་གི་གནས་སུ་འོངས་ནས་། དེས་དགོངས་སུ་སླར་ལྡོག་པར་བྱ་བའི་ཕྱིར་འགྲོ་བའི་སེམས་བསྐྱེད་པར་བྱའོ་༎ དེ་གལ་ཏེ་ལུང་མནོད་པ་དང་ཁ་ཏོན་བྱ་བ་གཞན་ལ་རག་ལས་ཏེ་གཙུག་ལག་ཁང་ན་གནས་ན་ཡང་། དེས་དགོན་པ་ལ་གཞོལ་བའི་སེམས་ཀྱིས་། གང་དངོས་པོ་ཐམས་ཅད་ལ་དགོན་པར་འདུ་ཤེས་པ་དང་ཆོས་ཚོལ་བས་མི་ངོམས་པ་དེ་ཉིད་དགོན་པ་ལ་གནས་པ་ཡིན་ནོ་སྙམ་དུ་བསམ་པར་བྱའོ་ཞེས་གསུངས་སོ་༎ འཕགས་པ་རིན་པོ་ཆེའི་ཕུང་པོའི་མདོ་ལས་ཀྱང་། གལ་ཏེ་དགེ་སློང་དགོན་པ་པ་འབྲས་བུ་མ་ཐོབ་པ་སོ་སོའི་སྐྱེ་བོའི་དྲུང་དུ་སྡིག་སྦྲུལ་དང་གཅན་གཟན་གཏུམ་པོ་དག་འོངས་ན་དེས་དེ་ལ་འཇིགས་པ་དང་སྐྲག་པར་མི་བྱའི་། དེས་འདི་སྙམ་དུ་བདག་ཐོག་མ་ཉིད་ནས་ལུས་དང་སྲོག་བོར་ཏེ་དགོན་པའི་གནས་སུ་འོངས་ཀྱང་འདི་ལ་བདག་གིས་འཇིགས་པར་མི་བྱ་སྐྲག་པར་མི་བྱའི་། བྱམས་པའི་སེམས་བསྐྱེད་པར་བྱ་ཞེ་སྡང་རྣམ་པར་སྤང་པར་བྱ་འཇིགས་པ་སྤང་བར་བྱའོ་སྙམ་དུ་སེམས་བསྐྱེད་པར་བྱའོ་༎ གལ་ཏེ་དེ་ལྟར་བྱས་ནས་སྦྲུལ་དང་གཅན་གཟན་དེ་དག་གིས་སྲོག་གཅོད་ཅིང་ཟ་ན་ཡང་དེས་འདི་སྙམ་དུ་གཅན་གཟན་འདི་དག་ལ་བདག་གིས་ཟང་ཟིང་ཙམ་གྱིས་ཚིམ་པར་བྱེད་མི་ནུས་ཀྱི་། དེ་དག་གིས་བདག་གི་ཤ་ཟོས་ནས་བདེ་བ་ལ་རེག་པར་གནས་པར་འགྱུར་ལ་། བདག་གིས་ཀྱང་སྙིང་པོ་མེད་པའི་ལུས་ལས་སྙིང་པོ་བླངས་པར་འགྱུར་བ་ནི་བདག་གིས་རྙེད་པ་༄༡༡༣ཨ་༌་༎ ལེགས་པར་རྙེད་དོ་༎ དེ་བཞིན་དུ་སྦྱར་ཏེ་། གལ་ཏེ་དགོན་པའི་གནས་དེ་ན་གནས་པ་ན་མི་མ་ཡིན་པ་འོངས་ན་མདོག་སྡུག་ཀྱང་རུང་མི་སྡུག་ཀྱང་རུང་། དེ་ལ་ཆགས་པར་མི་བྱ་ཁོང་ཁྲོ་བར་མི་བྱའོ་༎ གལ་ཏེ་སྔོན་སངས་རྒྱས་མཐོང་བའི་ལྷ་དག་དགེ་སློང་དགོན་པ་པའི་གན་དུ་འོངས་ཏེ་དྲི་བ་ཡོངས་སུ་འདྲི་ན་། དེ་ལ་དགེ་སློང་དགོན་པ་པ་དེས་ཇི་ལྟར་ཐོས་པ་བཞིན་དུ་ལྷ་དེ་དག་ལ་ཆོས་བཤད་པར་བྱའོ་༎ ཅི་སྟེ་ལྷ་དེ་དག་ཟབ་མོའི་དྲི་བ་ཡོངས་སུ་དྲིས་ཏེ་དགེ་སློང་དགོན་པ་དེས་ལན་མི་ཐེབས་པ་ལྟ་ན་། དེས་ང་རྒྱལ་མེད་པར་བྱས་ལ་འདི་སྐད་ཅེས་མ་བསླབས་པ་ལ་བརྙས་པར་མི་བྱ་སྟེ་སངས་རྒྱས་ཀྱི་བསྟན་པ་ལ་ལུང་མནོས་ནས་འབད་དེ་ཁོང་དུ་མ་ཆུད་པའི་ཆོས་རྣམས་ཁོང་དུ་ཆུད་པར་གྱུར་པ་དེའི་ཚེ་དེའི་དུས་ན་དྲིས་པ་ཐམས་ཅད་ཀྱི་ལན་གདབ་པར་བྱའོ་༎ བདག་ནི་ཆོས་ཉན་པ་ཡིན་གྱི་ཁྱེད་སྤོབས་པར་གྱིས་ཤིག་ཅེས་བརྗོད་པར་བྱ་སྟེ་། འོད་སྲུངས་དགེ་སློང་དགོན་པ་པ་དེ་ལྟར་ལྷ་དེ་དག་ལ་གོ་བར་བྱའོ་༎ དེ་བཞིན་དུ་སྦྱར་ཏེ་། དགོན་པའི་གནས་དེ་ན་གནས་པ་དེས་རཙབ༹་དང་ཤིང་གེལ་བ་དང་སྨན་དང་ནགས་ཚལ་དེ་དག་ཇི་ལྟར་འབྱུང་བ་དད་ཇི་ལྟར་འཇིགས་པར་འགྱུར་བ་དང་། ཇི་ལྟར་ཕྱི་རོལ་གྱི་དངོས་པོ་འདི་དག་བདག་པོ་མེད་པ་། ག-ཡོ་བ་མེད་པ་། བྱེད་པ་མེད་པ་། རྒྱུ་དང་རྐྱེན་ཚོགས་པ་ལས་འབྱུང་གི་། རྒྱུ་དང་རྐྱེན་མ་ཚང་ན་མི་འབྱུང་བ་སྟེ་། འདི་ལ་དོན་དམ་པར་སྐྱེ་བ་དང་འགག་པའི་ཆོས་གང་ཡང་མེད་དོ་སྙམ་དུ་མཚན་མར་གཟུང་བར་བྱའོ་ཞེས་གསུངས་སོ་༎ ཡང་གསུངས་པ་། དགོན་པའི་གནས་དེ་ན་གནས་པ་ན་འདི་ལྟར་སེམས་བསྐྱེད་པར་བྱ་སྟེ་། འདི་ལྟར་བདག་ནི་ལམ་རིང་པོ་ནས་འདིར་འོངས་ལ་གཅིག་པུ་གཉིས་སུ་མེད་པ་སྟེ་། ལེགས་པར་བྱས་པའམ་ཉེས་པར་བྱས་པ་བསྐུལ་བའི་གྲོགས་ནི་གང་ཡང་མེད་ཀྱི་། ལྷ་དང་ཀླུ་དང་གནོད་སྦྱིན་དང་དྲི་ཟ་དང་སངས་རྒྱས་བཅོམ་ལྡན་འདས་གང་བདག་གི་སེམས་ཀྱི་བསམ་པ་ཤེས་པ་དག་ཡོད་དེ་། བདག་དགོན་པའི་གནས་ན་གནས་ལ་མི་དགེ་བའི་སེམས་ཀྱི་དབང་དུ་སོང་ན་དེ་དག་དབང་དུ་འགྱུར་རོ་༎ བདག་ལམ་རིང་པོ་ནས་འོངས་ཤིང་གཅིག་པུ་གཉིས་སུ་མེད་དེ་། རྟེན་པ་མེད་བདག་གི་མེད་ཡོངས་སུ་འཛིན་པ་མེད་ལ་། གལ་ཏེ་འདོད་པ་ལ་རྣམ་པར་རྟོག་པས་རྣམ་པར་རྟོག་། གནོད་སེམས་ཀྱི་རྣམ་པར་རྟོག་པས་རྣམ་པར་རྟོག་། ༄༡༡༣བ་འཚེ་བའི་རྣམ་པར་རྟོག་པས་རྣམ་པར་རྟོག་གམ་། མི་དགེ་བ་གཞན་ལ་རྣམ་པར་རྟོག་པས་རྣམ་པར་རྟོག་པར་གྱུར་ན་། གང་འདུ་འཛི་དང་འདུ་བ་ལ་མངོན་པར་དགའ་བའི་སེམས་ཅན་རྣམས་དང་བྱེ་བྲག་མེད་པར་འགྱུར་ཏེ་། བདག་གིས་ལྷ་དང་ཀླུ་དང་གནོད་སྦྱིན་དང་དྲི་ཟ་རྣམས་ལ་བསླུས་པར་འགྱུར་ཞིང་། སངས་རྒྱས་བཅོམ་ལྡན་འདས་རྣམས་ཀྱང་མི་མཉེས་པར་བྱས་པར་འགྱུར་གྱིས་། ཅི་ནས་ཀྱང་བདག་ལ་ལྷ་རྣམས་འཕྱ་བར་མི་འགྱུར་བ་དང་། སངས་རྒྱས་བཅོམ་ལྡན་འདས་རྣམས་ཀྱང་དགྱེས་པར་འགྱུར་བ་དེ་ལྟར་བྱའོ་སྙམ་དུ་སེམས་བསྐྱེད་པར་བྱའོ་ཞེས་གསུངས་སོ་༎ བསླབ་པ་ཀུན་ལས་བཏུས་པ་ལས་། དགོན་པར་གནས་པར་བརྗོད་པ་ཞེས་བྱ་བའི་ལེའུ་སྟེ་བཅུ་གཅིག་པའོ་། ༎ ། དེ་ལྟར་དགོན་པ་ལ་གནས་ནས་མཉམ་པར་གཞག་པ་ལ་སྦྱར་བར་བྱ་སྟེ་། བཅོམ་ལྡན་འདས་མ་ལས་། དེས་སེམས་ཅན་དེ་དག་གི་དོན་དུ་བསམ་གཏན་གྱི་ཕ་རོལ་ཏུ་ཕྱིན་པ་ལ་སྤྱོད་པས་སེམས་ག-ཡེང་བར་མི་འགྱུར་རོ་༎ དེ་ཅིའི་ཕྱིར་ཞེ་ན་། འདི་ལྟར་དེ་འདི་སྙམ་དུ་སེམས་ག-ཡེང་བ་ལ་ནི་འཇིག་རྟེན་པའི་བསམ་གཏན་བསྐྱེད་པའང་དཀོན་ན་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལྟ་ཅི་སྨོས་། དེ་ལྟ་བས་ན་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་མ་རྒྱས་ཀྱི་བར་དུ་སེམས་མི་ག-ཡེང་བར་བྱའོ་སྙམ་དུ་སེམས་སོ་ཞེས་གསུངས་སོ་༎ ཡང་དེ་ཉིད་ལས་། རབ་འབྱོར་གཞན་ཡང་། བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ་། བསམ་གཏན་གྱི་ཕ་རོལ་ཏུ་ཕྱིན་པ་ལ་སྤྱོད་ཅིང་རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་ཡིད་ལ་བྱེད་པས་བསམ་གཏན་ལ་སྙོམས་པར་འཇུག་སྟེ་། དེ་མིག་གིས་གཟུགས་རྣམས་མཐོང་ཡང་མཚན་མར་མི་འཛིན་ཅིང་མངོན་རྟགས་སུ་མི་འཛིན་འཇུག་སྟེ་། པ་ཡིན་ནོ་༎ གང་གི་ཕྱིར་མིག་གི་དབང་པོ་སྡོམ་པས་མ་བསྡམས་པར་གནས་འཇུག་སྟེ་། པ་ཡིན་ནོ་༎ ཏེ་། བརྣབ་སེམས་དང་ཡིད་མི་བདེ་བ་དང་སྡིག་པ་མི་དགེ་བའི་ཆོས་གཞན་ལ་ཡང་སེམས་རྗེས་སུ་འཇུག་པ་དེ་དག་སྡོམ་པར་བྱེད་མིག་གི་དབང་པོ་སྲུང་བར་བྱེད་དོ་༎ དེ་བཞིན་དུ་རྣ་བས་སྒྲ་ཐོས་པ་དང་། སྣས་དྲི་ཚོར་བ་དང་། ལྕེས་རོ་མྱང་བ་དང་། ལུས་ཀྱིས་རེག་བྱ་ལ་རེག་པ་དང་། ཡིད་ཀྱིས་ཆོས་རྣམ་པར་རིག་པ་ན་མཚན་མར་མི་འཛིན་ཅིང་མངོན་རྟགས་སུ་མི་འཛིན་པ་ཡིན་ནོ་༎ གང་གི་ཕྱིར་༄༡༡༤ཨ་༌་༎ ཡིད་ཀྱི་དབང་པོ་སྡོམ་པས་མ་བསྡམས་ཏེ་སྡིག་པ་མི་དགེ་བའི་ཆོས་རྣམས་ལ་རྗེས་སུ་འཇུག་པ་དེ་དག་སྡོམ་པར་བྱེད་ཡིད་ཀྱི་དབང་པོ་སྲུང་བར་བྱེད་དོ་༎ དེ་འགྲོའམ་འགྲེང་ངམ་འདུག་གམ་ཉལ་ལམ་སྨྲའམ་མི་སྨྲ་ཡང་རུང་སྟེ་། མཉམ་པར་གཞག་པར་གནས་པ་དང་ཞི་བར་གནས་པ་མི་འདོར་རོ་༎ དེ་ལག་པ་མི་རྒོད་པ་དང་། རྐང་པ་མི་རྒོད་པ་དང་། མུ་ཅོར་མི་སྨྲ་བ་དང་། ཚིག་འཆལ་བ་མེད་པ་དང་། དབང་པོ་མི་ག-ཡེང་བ་དང་། མི་རྒོད་པ་དང་། ཡབ་ཡབ་པོ་མ་ཡིན་པ་དང་། གཟུ་སེམས་ཅན་མ་ཡིན་པ་དང་། ལུས་འཁྲུལ་པ་མེད་པ་དང་། སེམས་འཁྲུལ་པ་མེད་པ་དང་། ལུས་ཞི་བ་དང་། ངག་ཞི་བ་དང་། སེམས་ཞི་བ་དང་། དབེན་ཡང་རུང་མི་དབེན་ཡང་རུང་སྟེ་སྤྱོད་ལམ་བཅོས་པ་མེད་པ་ཡིན་ནོ་༎ དེ་བཞིན་དུ་སྦྱར་ཏེ་། ཆོག་ཤེས་པ་དང་། གསོ་སླ་བ་དང་། དགང་སླ་བ་དང་། འགྲོགས་ན་བདེ་བ་དང་། ཆོ་ག་དང་སྤྱོད་ཡུལ་བདེ་བ་དང་། འདུ་འཛིའི་ནང་ན་ཡང་སྤྱོད་ཡུལ་དབེན་པ་དང་། རྙེད་པ་དང་མ་རྙེད་པ་ལ་ཡང་མཉམ་ཞིང་འགྱུར་བ་མེད་པ་ཡིན་། ཁེངས་པ་མེད་ཅིང་འདུད་པ་དང་། དེ་བཞིན་དུ་བདེ་བ་དང་སྡུག་བསྔལ་བ་དང་། བསྟོད་པ་དང་སྨད་པ་དང་། སྙན་པ་དང་མི་སྙན་པ་དང་། འཚོ་བ་དང་འཆི་བ་ཡང་མཉམ་ཞིང་འགྱུར་བ་མེད་པ་ཡིན་། ཁེངས་པ་མེད་ཅིང་འདུད་པ་དང་༏་དེ་བཞིན་དུ་དགྲ་དང་མཛའ་བོ་དང་། ཡིད་དུ་འོང་བ་དང་ཡིད་དུ་མི་འོང་བ་དང་། འཕགས་པ་དང་འཕགས་པ་མ་ཡིན་པ་དང་། སྒྲ་དང་གཟུགས་སྡུག་པ་དང་མི་སྡུག་པ་རྣམས་ལ་ཡང་མཉམ་ཞིང་འགྱུར་བ་མེད་པ་ཡིན་། ཁེངས་པ་མེད་ཅིང་འདུད་པ་ཡིན་། རྗེས་སུ་ཆགས་པ་དང་མི་མཐུན་པ་དང་བྲལ་བ་ཡིན་ནོ་༎ དེ་ཅིའི་ཕྱིར་ཞེ་ན་། འདི་ལྟར་ཆོས་ཐམས་ཅད་རང་གི་མཚན་ཉིད་ཀྱིས་སྟོང་ཞིང་བྱུང་བ་མེད་པ་དང་རྫོགས་པ་མེད་པ་དང་། མངོན་དུ་གྲུབ་པ་མེད་པར་མཐོང་བའི་ཕྱིར་རོ་ཞེས་རྒྱ་ཆེར་གསུངས་སོ་༎ དེ་ལ་ཡིད་ཞུམ་ན་དགའ་བ་བསྒོམ་པས་གཟེངས་བསྟོད་པར་བྱའོ་༎ རྒོད་པར་གྱུར་ན་མི་རྟག་པ་ཡིད་ལ་བྱ་བས་རབ་ཏུ་ཞི་བར་བྱའོ་༎ གཉི་གའི་གཉེན་པོའི་དོན་དུ་ནི་། འཕགས་པ་ཡུལ་འཁོར་སྐྱོང་གིས་བརྗོད་པའི་ཚིགས་སུ་བཅད་པ་དྲན་པར་བྱ་སྟེ་། སངས་རྒྱས་འཇིག་རྟེན་ཕན་པ་དྲང་སྲོང་ཆེ་༎ བསྐལ་པ་བྱེ་མང་བརྒྱ་ལམ་འབྱུང་བར་འགྱུར་༎ ད་ལྟ་དལ་བ་དམ་པ་རྙེད་པ་ལ་༎ གལ་ཏེ་༄༡༡༤བ་ཐར་འདོད་བག་མེད་སྤོང་བར་གྱིས་༎ ཞེས་གསུངས་སོ་༎ དེ་བཞིན་དུ་། འདི་ནི་སྒྱུ་མ་ལྟ་བུར་བདེན་པ་མིན་༎ འདུས་བྱས་རྨི་ལམ་མཚུངས་པར་བརྟགས་ནས་ནི་༎ འདི་ནི་རྟག་ཏུ་སྡུག་པ་ཐམས་ཅད་དང་༎ མྱུར་དུ་འབྲལ་བར་མི་འགྱུར་གང་ཡང་མེད་༎ ཕ་རོལ་ཕྱིན་དང་སྟོབས་རྣམས་ལ་༎ རྟག་ཏུ་བརྩོན་བར་གྱིས་ལ་འབད་པར་གྱིས་༎ རྡུལ་མེད་བྱང་ཆུབ་སངས་རྒྱས་མ་གྱུར་པར་༎ བརྩོན་འགྲུས་ནམས་ཀྱང་ཉམས་པར་གྱུར་ཏ་རེ་༎ ཞེས་གསུངས་སོ་༎ འཕགས་པ་རྒྱ་ཆེར་རོལ་པའི་མདོ་ལས་ཀྱང་། སྲིད་གསུམ་རྒ་དང་ནད་ཀྱི་སྡུག་བསྔལ་འབར་༎ འདི་ནི་འཆི་མེད་རབ་འབར་མགོན་མེད་པ་༏་། སྲིད་ལས་འབྱུང་ལ་འགྲོ་བ་རྟག་ཏུ་རྨོངས་༎ བུམ་པར་ཆུད་པའི་བུང་བ་འཁོར་བ་བཞིན་༎ སྲིད་གསུམ་མི་བརྟན་སྟོན་ཀའི་སྤྲིན་དང་འདྲ་༎ འགྲོ་བའི་སྐྱེ་འཆི་གར་ལ་ལྟ་དང་མཚུངས་༎ འགྲོ་བའི་ཚེ་འགྲོ་ནམ་མཁའི་གློག་འདྲ་སྟེ་༎ རི་གཟར་འབབ་ཆུ་ལྟ་བུར་མྱུར་མགྱོགས་འགྲོ་༎ སྲིད་སྲེད་མ་རིག་དབང་གིས་སྐྱེ་བོ་རྣམས་༎ མི་དང་ལྷ་གནས་ངན་སོང་ལམ་གསུམ་པོ་༎ འགྲོ་བ་ལྔ་པོ་དག་ཏུ་མི་མཁས་འཁོར་༎ དཔེར་ན་རྫ་མཁན་འཕང་ལོ་འཁོར་བ་བཞིན་༎ རྟག་ཏུ་གཟུགས་སྡུག་མཆོག་དང་སྒྲ་སྙན་དང་༎ དྲི་ཞིས་རོ་མཆོག་རེག་པ་བདེ་བྱེད་པ་༎ དུས་ངན་རྙིལ་འགྲོ་བ་འདི་དག་ཐོགས་༎ དཔེར་ན་རྔོན་པའི་རྙི་ལ་སྤྲེའུ་ཐོགས་བཞིན་༎ འདོད་པའི་ཡོན་ཏན་མྱ་ངན་གནོད་པ་མང་༎ འཇིགས་བཅས་རྟག་ཏུ་དགྲ་བྱེད་ཉོན་མོངས་བཅས་༎ རལ་གྲིའི་ས་འདྲ་དུག་སྡོང་ལོ་མ་མཚུངས་༎ ངན་སྐྱགས་སྣོད་ལྟར་འཕགས་པའི་སྐྱེ་བོས་སྤངས་༎ འདོད་པའི་ཡོན་ཏན་འཇིགས་བཅས་ཉོན་མོངས་བཅས་༎ རྟག་ཏུ་དྲན་པ་བརྗེད་བྱེད་མུན་པ་བྱེད་༎ རྟག་ཏུ་འཇིགས་པའི་རྒྱུ་བྱེད་སྡུག་བསྔལ་རྩ་༎ སྲིད་པའི་སྲེད་པའི་འཁྲི་ཤིང་འཕེལ་བར་བྱེད་༎ ཇི་ལྟར་མེ་འབར་འོབས་ནས་འཇིགས་བཅས་པ་༎ དེ་ལྟར་འདོད་འདི་འཕགས་པའི་སྐྱེ་བོས་རིག་།འདམ་རྫབ་ཆེ་འདྲ་རལ་གྲི་གཤེགས་གནས་འདྲ་༎ རལ་གྲིའི་སོ་ལ་སྦྲང་རྩིས་བསྐུས་དང་མཚུངས་༎ ཇི་ལྟར་སྦྲུལ་གྱི་མགོ་དང་ངན་སྐྱུགས་སྣོད་༎ དེ་ལྟར་འདོད་འདི་མཁས་པ་རྣམས་ཀྱིས་རིག་། བྱ་ཤ་ཁམ་བུ་འདྲ་ཞིང་གསལ་ཤིང་འདྲ་༎ རོལ་ཁྱི་ལྟར་དགྲ་དང་བཅས་པ་ཡིས་༎ འདོད་པའི་ཡོན་ཏན་འདི་དག་ཆུ་ཟླ་འདྲ་༎ གཟུགས་བརྙན་མཚུངས་ཤིང་བྲག་ཅ་འདྲ་བ་དང༎ ༄༡༡༥ཨ་༌་༎ མིག་ཡོར་འདྲ་ཞིང་གར་ལ་ལྟ་འདྲ་དང་༎ རྨི་ལམ་མཉམ་པར་འཕགས་པའི་སྐྱོ་བོས་རིག་།འདོད་པའི་ཡོན་ཏན་སྐད་ཅིག་ཡ་མ་བརླ་༎ སྒྱུ་མ་སྨིག་རྒྱུ་འདྲ་ཞིང་བརྫུན་པ་ཅན་༎ ཆུ་བུར་དབུ་བ་ལྟ་བུར་ཡང་དག་མིན་༎ ཡོངས་སུ་བརྟགས་ལས་བྱུང་བར་མཁས་པས་རྟོགས་༎ ན་ཚོད་ཐོག་མར་གཟུགས་མཆོག་འཛིན་པའི་ཚེ་༎ ཕངས་ཤིང་སྡུག་འདོད་འདི་ནི་བྱིས་པའི་སྤྱོད་༎ རྒན་སྡུག་བསྔལ་གཟི་བརྗིད་ལུས་བཅོམ་ནས་༎ རྣམ་པར་སྤངས་ཏེ་རི་དགས་ཀླུང་སྐམ་བཞིན་༎ ནོར་འབྲུ་དམ་པ་རྫས་མང་སྟོབས་ལྡན་ཚེ་༎ ཕངས་ཤིང་སྡུག་འདོད་འདི་ནི་བྱིས་པའི་སྤྱོད་༎ ནོར་ཉམས་སྡུག་བསྔལ་བར་ནི་གྱུར་པའི་ཚེ་༎ རྣམ་པར་སྤངས་ཏེ་མི་ཡིས་འཕྲོག་སྟོང་བཞིན་༎ ཇི་ལྟར་མེ་ཏོག་ཤིང་དང་འབྲས་བཅས་ཤིང་༎ དེ་ལྟར་སྦྱིན་འདོད་མི་ལ་དགའ་བར་བྱེད་༎ ནོར་ཉམས་རྒ་བས་ཉེན་ཅིང་སྤོང་བྱེད་པ་༎ དེ་དག་དགའ་བར་མི་འགྱུར་བྱ་རྒོད་བཞིན་༎ རྫས་ལྡན་གཟུགས་མཆོག་ལྡན་ཚེ་དཔོན་པོ་བཞིན་༎ ཕྲད་ན་སྡུག་ཅིང་དབང་པོ་དགའ་བར་བྱེད་༎ རྒན་སྡུག་བསྔལ་ཉེན་ཅིང་ནོར་ཟད་པ་༎ དེ་ཚེ་འདོད་པར་མི་འགྱུར་འཆི་བདག་བཞིན་༎ རྒ་བས་རྒ་བྱས་ན་ཚོད་ཡལ་གྱུར་ན་༎ སྡོང་པོ་གནམ་ལྕགས་ཀྱི་ནི་བཅོམ་པ་བཞིན་༎ རྒ་བས་འཁོགས་ན་འཇིགས་བཅས་ཁང་རུལ་འདྲ་༎ རྒ་ལས་འབྱུང་བ་ཐུབ་པ་མྱུར་དུ་སྨྲོས་༎ བུད་མེད་སྐྱེས་པའི་ཚོགས་རྣམས་རྒ་བས་སྐྱེམས་༎ འཁྲི་ཤིང་སའ་ལའི་ནགས་ལ་རླུང་དམར་བཞིན་༎ རྒ་བས་བརྩོན་འགྲུས་རྩལ་དང་ཤུགས་འཕྲོག་སྟེ་༎ དཔེར་ན་སྐྱེས་བུ་འདམ་དུ་བྱིང་བ་བཞིན་༎ རྒ་བས་གཟུགས་སྡུག་གཟུགས་ནི་མི་སྡུག་བྱེད་༎ རྒ་བས་གཟི་བརྗིད་འཕྲོག་ཅིང་མཐུ་སྟོབས་འཕྲོག་། རྒ་བས་བདེ་བ་འཕྲོག་ཅིང་བརྙས་པར་བྱེད་༎ རྒ་བས་འཆི་བྱེད་རྒ་བས་མདངས་ཀྱང་འཕྲོག་། ནད་བརྒྱ་མང་དང་ནད་འཐིབས་སྡུག་བསྔལ་གྱིས་༎ འགྲོ་བ་གཅེས་ཏེ་མི་ཡིས་རི་དགས་བཞིན་༎ རྒ་དང་ན་བས་བཅོམ་པའི་འགྲོ་ལྟོས་ལ་༎ སྡུག་བསྔལ་གྱིས་ནི་འབྱུང་བ་མྱུར་ཤོད་ཅིག་༎ དཔེར་ན་དགུན་སྨད་རླུང་དང་ཁ་བ་ཆེ་༎ རྩི་ཤིང་གེལ་པ་ནགས་སྨན་མདངས་ཀྱང་འཕྲོག་། དེ་ལྟར་ནད་འདི་འགྲོ་བའི་མདངས་འཕྲོག་ཅིང་༎ དབང་པོ་གཟུགས་དང་སྟོབས་ནི་ཉམས་པར་བྱེད་༎ ནོར་འབྲུ་ནོར་ཆེན་ཐ་མར་ཟད་པར་བྱེད་༎ ནད་ནི་རྟག་ཏུ་འགྲོ་བ་བརྙས་པར་བྱེད་༎ གནོད་པ་བྱེད་ཅིང་སྡུག་ལ་༄༡༡༥བ་སྡང་བར་བྱེད་༎ ཡོངས་སུ་གདུང་བྱེད་མ་བ་?་ལས་ཉི་མ་བཞིན་༎ འཆི་དང་འཕོ་དང་འཆི་འཕོ་དུས་བྱེད་པ་༎ ཕངས་ཤིང་སྡུག་པའི་སྐྱེ་བོ་རྟག་ཏུ་འབྲལ་༎ ཕྱིར་མི་འོང་ཞིང་ཕྲད་པར་འགྱུར་མ་ཡིན་༎ ཤིང་ལས་ལོ་འབྲུལ་འདྲ་ཞིང་རླུང་རྒྱུན་མཚུངས་༎ འཆི་བ་དབང་ཡོད་བདག་དབང་མེད་བྱེད་༎ འཆི་བས་འཕྲོག་བྱེད་ཆུ་བོས་ཤིང་དེད་བཞིན་༎ མི་ནི་གཉིས་མིན་གྲོགས་མེད་གཅིག་པུར་འགྲོ་༎ རང་ལས་འབྲས་བུ་ལྡན་པས་དབང་ཡང་མེད་༎ འཆི་བས་སྲོག་ཆགས་བརྒྱ་ཕྲག་མང་འཛིན་ཏེ་༎ འབྱུང་པོའི་ཚོགས་ལ་རྒྱ་མཚོའི་ཆུ་སྲིན་བཞིན་༎ ཀྲ་ལ་མཁའ་ལྡིང་གླང་ཆེན་སེང་གེ་འདྲ་༎ རྩ་རྩི་འབྱུང་པོའི་ཚོགས་ལ་མེ་དང་མཚུངས་༎ ཞེས་གསུངས་སོ་༎ རྒྱལ་པོ་ལ་གདམས་པའི་མདོ་ལས་ཀྱང་༎ རྒྱལ་པོ་ཆེན་པོ་འདི་ལྟ་སྟེ་དཔེར་ན་ཕྱོགས་བཞི་ནས་རི་ཆེན་པོ་སྲ་བ་༎ བརྟན་པ་། སྙིང་པོ་དང་ལྡན་པ་། མ་ཞིག་པ་། མ་གས་པ་། འཕན་མེད་པ་། ཤིན་ཏུ་མཁྲེགས་པ་གཅིག་ཏུ་སྟུག་པོ་བཞི་། གནམ་ལ་རེག་ཅིང་ས་ཟློག་སྟེ་། རཙབ༹་དང་ཤིང་གེལ་པ་དང་ཡལ་ག་དང་ལོ་མ་ཐམས་ཅད་དང་། སེམས་ཅན་སྲོག་ཆགས་འབྱུང་པོ་ཐམས་ཅད་ཕྱེ་མར་འཐག་ཅིང་འོང་བ་དེ་དག་ལས་ནི་། མགྱོགས་པར་འབྲོས་པའམ་། སྟོབས་ཀྱིས་བཟློག་པའམ་། ནོར་གྱིས་བཟློག་པའམ་། རྫས་དང་སྔགས་དང་སྨན་རྣམས་ཀྱིས་བཟློག་པར་སླ་བ་ནི་མ་ཡིན་ནོ་༎ རྒྱལ་པོ་ཆེན་པོ་དེ་བཞིན་དུ་། འཇིགས་པ་ཆེན་པོ་བཞི་པོ་འདི་དག་འོང་སྟེ་། དེ་དག་ལས་མགྱོགས་པས་འབྲོས་པའམ་། སྟོབས་ཀྱིས་བཟློག་པའམ་། ནོར་གྱིས་བཟློག་པའམ་། རྫས་དང་སྔགས་དང་སྨན་རྣམས་ཀྱིས་བཟློག་པར་སླ་བ་མ་ཡིན་ནོ་༎ བཞི་གང་ཞེ་ན་། རྒ་བ་དང་། ནད་དང་། འཆི་བ་དང་། རྒུད་པའོ་༎ རྒྱལ་པོ་ཆེན་པོ་དེ་རྒ་བ་ནི་དར་ལ་བབ་པ་འཇོམས་ཤིང་འོང་། ནད་ནི་ནད་མེད་པ་འཇོམས་ཤིང་འོང་། རྒུད་པ་ནི་ཕུན་སུམ་ཚོགས་པ་ཐམས་ཅད་འཇོམས་ཤིང་འོང་། འཆི་བ་ནི་སྲོག་འཇོམས་ཤིང་འོང་སྟེ་། དེ་དག་ལས་ནི་མགྱོགས་པས་འབྲོས་པའམ་། སྟོབས་ཀྱིས་བཟློག་པའམ་། ནོར་གྱིས་བཟློག་པའམ་། རྫས་དང་སྔགས་དང་སྨན་རྣམས་ཀྱིས་ཞི་བར་སླ་བ་མ་ཡིན་ནོ་༎ རྒྱལ་པོ་ཆེན་པོ་འདི་ལྟ་སྟེ་། དཔེར་ན་རི་དགས་ཀྱི་རྒྱལ་པོ་སེང་གེ་རི་དགས་ཀྱི་ཚོགས་ཀྱི་ནང་ན་བཞུགས་ནས་རི་དགས་བཟུང་སྟེ་ཇི་ལྟར་འདོད་པ་བཞིན་དུ་བྱ་བ་བྱེད་དོ་༎ རི་དགས་དེ་ནི་སྟོབས་པོ་ཆེའི་ཁ་མི་བཟད་པས་བཟུང་བས་༄༡༡༦ཨ་༌་༎ དབང་མེད་པར་འགྱུར་རོ་༎ རྒྱལ་པོ་ཆེན་པོ་དེ་བཞིན་དུ་འཆི་བདག་གི་གསལ་ཤིང་གིས་ཟུག་སྟེ་། རྒྱགས་པ་དང་ནི་བྲལ་། མགོན་ནི་མེད་སྐྱབས་ནི་མེད་། དཔུང་གཉེན་ནི་མེད་། གཤིས་ནི་འཇིགས་། ཚིགས་ནི་འབྱེ་འབྲལ་། ཤ་དང་ཁྲག་ནི་སྐམ་། ལུས་ནི་ནད་ཀྱིས་གདུངས་སྐོམ་ནི་སྐོམ་། བཞིན་ནི་འགྱུར་། རྐང་ལག་ནི་ག-ཡོ་བ་། ལས་ནི་མི་ནུས་། མཐུ་ནི་མེད་། ཁ་ཆུ་དང་སྣབས་དང་གཅིན་དང་ངན་སྐྱུགས་ཀྱིས་ནི་ལུས་ལ་གོས་། མིག་དང་རྣ་བ་དང་སྣ་དང་ལྕེ་དང་ལུས་དང་ཡིད་ཀྱི་དབང་པོ་དག་ནི་འགག་། སྐྱིགས་བུ་ནི་འབྱུང་། སྒྲ་ངར་ངར་པོ་ནི་འཐོན་། སྨན་པས་ནི་བོར༎ སྨན་དང་ཁ་ཟས་དང་བཟའ་བ་དང་ཐུག་པ་ཐམས་ཅད་ཀྱིས་ནི་ཀླེས་?་ལ་བོར་ཏེ་། འགྲོ་བ་གཞན་དག་ཏུ་འགྲོ་བར་མལ་གྱི་ཐ་མ་ལ་ནི་ཉལ་། ཐོག་མ་མེད་པའི་སྐྱེ་བ་དང་རྒ་བ་དང་ན་བ་དང་འཆི་བའི་འཁོར་བའི་རྒྱུད་དུ་ནི་ནུབ་། སྲོག་ནི་ཅུང་ཟད་ཅིག་ལས་། གཤིན་རྗེའི་མིས་ནི་འཇིགས་སྐྲག་། བྱུར་གྱི་དབང་དུ་ནི་སོང་༏་། དབུགས་རྒྱུ་བ་ནི་ཆད་། ཁ་དང་སྣ་ནི་གདངས་། སོ་ནི་གཙེགས་?། སྦྱིན་པ་སྦྱིན་ནོ་ཞེས་དེ་སྐད་གསོལ་བ་ནི་འདེབས་། ལས་ཀྱི་སྲིད་པ་ནས་ཡང་སྲིད་པ་ལ་ནི་འཇུག་། གཅིག་པུ་གཉིས་སུ་མེད་ཅིང་གྲོགས་ནི་མེད་དེ་། འཇིག་རྟེན་འདི་ནི་འདོར་། འཇིག་རྟེན་ཕ་རོལ་དུ་ནི་འགྲོ་༎ སྐྱས་ཆེན་པོ་ནི་འདེབས་། མུན་པ་ཆེན་པོར་ནི་ཞུགས་། ག-ཡང་ས་ཆེན་པོར་ནི་ལྟུང་། ཁྲོད་སྟུག་པོར་ནི་འཇུག་། དགོན་པ་ཆེན་པོར་ནི་འགྲོ་༎ རྒྱ་མཚོ་ཆེན་པོས་ནི་ཁྱེར་། ལས་ཀྱི་རླུང་གིས་ནི་བདས་། ས་ཚུགས་མེད་པའི་ཕྱོགས་སུ་ནི་འགྲོ་༎ ག-ཡུལ་ངོ་ཆེན་པོར་ནི་འཇུག་། གདོན་ཆེན་པོས་ནི་ཟིན་། ནམ་མཁའ་ལ་ནི་འཆེལ་། ཕ་མ་དང་ཕུ་ནུ་དང་། སྲིང་མོ་དང་བུ་དང་བུ་མོས་ནི་བསྐོར་། དབུགས་ནི་འཆད་། ནོར་ལ་བགོ་བཤའ་བྱ་ཞེས་ནི་ཟེར་། ཀྱི་ཧུད་མ་ཀྱི་ཧུད་ཕ་ཀྱི་ཧུད་བུ་ཞེས་ནི་ཟེར་། སྐྲ་ནི་ཞིག་སྟེ་། སྦྱིན་པ་དང་དཀའ་ཐུབ་དང་ཆོས་འབའ་ཞིག་གྲོགས་སུ་གྱུར་པ་ན་ཆོས་མ་གཏོགས་པར་སྐྱབས་གཞན་མེད་། མགོན་གཞན་མེད་གནས་གཞན་མེད་དཔུང་གཉེན་གཞན་མེད་དོ་༎ རྒྱལ་པོ་ཆེན་པོ་དེའི་ཚེ་དེའི་དུས་ན་། ཆོས་ནི་གླིང་དང་གནས་དང་མགོན་དང་སྐྱབས་དང་དཔུང་གཉེན་དང་སྟོན་པར་འགྱུར་རོ་༎ རྒྱལ་པོ་ཆེན་པོ་འདི་ལྟ་སྟེ་དཔེར་ན་། གྲང་བས་ཉེན་པ་ལ་མེ་དང་། མེས་རབ་ཏུ་གདུངས་བར་གྱུར་༄༡༡༦བ་པ་ལ་མེ་གསོད་པ་དང་། ཚ་བས་ཉེན་པ་ལ་བསིལ་བ་དང་། འགྲོན་པོ་ངལ་བ་ལ་གྲིབ་མ་དང་རླུང་བསིལ་བ་དང་། ལམ་དུ་ཞུགས་པ་ལ་བཞོན་པ་དང་། ཉལ་བ་ལ་མལ་འཇམ་པོ་དང་། སྐོམ་པ་ལ་ཆུ་གྲང་མོ་དང་། ཤིན་ཏུ་བཀྲེས་པ་ལ་ཟས་བཟང་པོ་དང་། མྱ་ངན་གྱིས་ནོན་པ་ལ་དབུགས་འབྱིན་པ་དང་༏་གདུངས་པ་ལ་སིམ་པར་བྱེད་པ་དང་། དགོན་པར་ལམ་སྟོར་བ་ལ་ལམ་མཚོན་པར་བྱེད་པ་དང་། ནད་ཀྱིས་བཏབ་པ་ལ་སྨན་པ་དང་སྨན་དང་ནད་ག-ཡོག་བྱེད་པ་དང་། ཆུས་ཁྱེར་བ་ལ་གཟིངས་དང་། འདམ་དུ་བྱིང་བ་ལ་འཇུ་ས་དང་། རྒལ་དཀའ་བ་ལ་ཟམ་པ་དང་། ཉམ་ང་བ་ལ་འབབ་སྟེགས་དང་། མུན་ཁུང་ན་སྒྲོན་མེ་དང་། རྒྱ་མཚོ་ཆེན་པོ་ལ་གྲུ་དང་། ལྷགས་པས་ཉེན་པ་ལ་རླུང་མེད་པའི་གནས་དང་། ཡུལ་གཞན་དུ་འགྲོ་བའི་ལམ་རྒྱགས་དང་། དབུལ་པོ་ལ་ནོར་དང་། བྱེད་པར་འདོད་པ་ལ་གྲོགས་དང་། གཅད་པར་འདོད་པ་ལ་ལག་ཅ་དང་། གཞིག་པར་འདོད་པ་ལ་རྡོ་རྗེ་དང་༏་ག-ཡུལ་ངོར་ཞུགས་པ་ལ་གོ་ཆ་དང་། འཇིགས་པ་ལ་སྟོབས་དང་ལྡན་པའི་གྲོགས་དང་། འཐབ་པ་ལ་དཔུང་གཉེན་དང་། དོག་པ་ལ་གོ་འབྱེད་པ་དང་། མུ་གེ་ལ་ནོར་དང་ལྡན་པ་དག་མགོན་དང་སྐྱབས་དང་གནས་དང་རྟེན་དུ་འགྱུར་བ་དེ་བཞིན་དུ་། རྒྱལ་པོ་ཆེན་པོ་འཆི་བདག་གི་གསལ་ཤིང་གིས་ཟུག་སྟེ་། རྒྱགས་པ་དང་ནི་བྲལ་། མགོན་ནི་མེད་། སྐྱབས་ནི་མེད་། དཔུང་གཉེན་ནི་མེད་། གཤིས་ནི་འཇིག་། ཚིགས་ནི་འབྱེ་འབྲལ་། ཤ་དང་ཁྲག་ནི་སྐམ་། ལུས་ནི་ནད་ཀྱིས་གདུང་། སྐོམ་ནི་སྐོམ་། བཞིན་ནི་འགྱུར་། རྐང་ལག་ནི་ག-ཡོབ་། ལས་ནི་མི་ནུས་། མཐུ་ནི་མེད་། ཁ་ཆུ་དང་། སྣབས་དང་གཅིན་དང་ངན་སྐྱུགས་ཀྱིས་ནི་ལུས་ལ་གོས་། མིག་དང་། རྣ་བ་དང་། སྣ་དང་། ལྕེ་དང་ལུས་དང་ཡིད་ཀྱི་དབང་པོ་དག་ནི་འགག་། སྐྱིགས་བུ་ནི་འབྱུང་། སྒྲ་ངར་ངར་པོ་ནི་འཐོན་། སྨན་པས་ནི་བོར་། སྨན་དང་ཁ་ཟས་དང་བཟའ་བ་དང་། ཐུག་པ་ཐམས་ཅད་ཀྱིས་ནི་ཀླེས་ལ་བོར་ཏེ་། འགྲོ་བ་གཞན་དག་ཏུ་འགྲོ་བར་མལ་གྱི་ཐ་མ་ལ་ནི་ཉལ་། ཐོག་མ་མེད་པའི་སྐྱེ་བ་དང་རྒ་བ་དང་འཆི་བའི་འཁོར་བའི་རྒྱུད་དུ་ནི་ནུབ་། སྲོག་ནི་ཅུང་ཟད་ཅིག་ལས་། གཤིན་རྗེའི་མིས་ནི་འཇིགས་སྐྲག་། བྱུར་གྱི་དབང་དུ་ནི་སོང་། དབུགས་རྒྱུ་བ་ནི་འཆད་། ཁ་དང་སྣ་ནི་གདངས་།
 [ चम्ब्रिद्गे म्स् फ़्१०७ब् ---> ]	སོ་ནི་གཙེགས་། སྦྱིན་པ་ནི་སྦྱིན་༄༡༡༧ཨ་༌་༎ ནོ་ཞེས་དེ་སྐད་གསོལ་བ་ནི་འདེབས་། ལས་ཀྱི་སྲིད་པ་ནས་ཡང་སྲིད་པ་ལ་ནི་འཇུག་། གཅིག་པུ་གཉིས་སུ་མེད་ཅིང་གྲོགས་ནི་མེད་དེ་། འཇིག་རྟེན་འདི་ནི་འདོར་། འཇིག་རྟེན་ཕ་རོལ་དུ་ནི་འགྲོ་༎ སྐྱས་ཆེན་པོ་ནི་འདེབས་། མུན་པ་ཆེན་པོར་ནི་ཞུགས་། ག-ཡང་ས་ཆེན་པོར་ནི་ལྟུང་༏་ཁྲོད་སྟུག་པོར་ནི་འཇུག་། དགོན་པ་ཆེན་པོར་ནི་འགྲོ་༎ རྒྱ་མཚོ་ཆེན་པོས་ནི་ཁྱེར་། ལས་ཀྱི་རླུང་གིས་ནི་བདས་། ས་ཚུགས་མེད་པའི་ཕྱོགས་སུ་ནི་འགྲོ་བ་ན་ཆོས་མ་གཏོགས་པར་མགོན་གཞན་མེད་། སྐྱབས་གཞན་མེད་། དཔུང་གཉེན་གཞན་མེད་དོ་༎ རྒྱལ་པོ་ཆེན་པོ་ཆོས་ནི་དེའི་ཚེ་དེའི་དུས་ན་། གླིང་ཆེན་པོ་དང་གནས་དང་མགོན་དང་སྐྱབས་དང་དཔུང་གཉེན་དང་སྟོན་པར་འགྱུར་རོ་༎ རྒྱལ་པོ་ཆེན་པོ་དེའི་ཚེ་། འདི་སྙམ་དུ་སེམས་ཏེ་། ཀྱི་ཧུད་གང་དུ་འགྲོ་བར་འགྱུར་། ཕྱོགས་གར་འགྲོ་བར་འགྱུར་། གང་དུ་ཡོངས་སུ་འཛིན་པར་བྱེད་པར་འགྱུར་། བདག་གི་མར་ནི་སུ་ཞིག་འགྱུར་སྙམ་པ་ལས་། དེས་སེམས་ཅན་དམྱལ་བར་སྐྱེ་བར་མཐོང་བར་འགྱུར་ན་འདི་ལྟ་སྟེ་། མནར་མེད་པ་དང་། ཚ་བ་དང་། རབ་ཏུ་ཚ་བ་ལ་སོགས་པའི་སེམས་ཅན་དམྱལ་བ་རྣམས་སུ་ལོ་མང་པོ་ལོ་བརྒྱ་ཕྲག་མང་པོ་ལོ་བརྒྱ་སྟོང་ཕྲག་མང་པོར་སྡུག་བསྔལ་ཆེན་པོ་སྡུག་བསྔལ་མི་བཟད་པ་དྲག་པ་རྩུབ་པ་ཡིད་དུ་མི་འོང་བའི་ཚོར་བ་མྱོང་སྟེ་། ཇི་སྲིད་དུ་སེམས་ཅན་དམྱལ་བ་མྱོང་བར་འགྱུར་བའི་སྡིག་པ་མི་དགེ་བའི་ལས་ཐམས་ཅད་ཀྱི་ཐམས་ཅད་དུ་ཟད་ཅིང་བྱང་བར་མ་གྱུར་པ་དེ་སྲིད་དུ་འཆི་བའི་དུས་བྱེད་པར་མི་འགྱུར་རོ་༎ དེ་དུད་འགྲོའི་སྐྱེ་གནས་སུ་སྐྱེ་བ་མཐོང་བར་གྱུར་ན་། འདི་ལྟ་སྟེ་། རྒྱ་མཚོ་ཆེན་པོའི་ནང་དུ་ཉ་རློན་དང་ཉ་རློན་མིད་ལ་སོགས་པ་སྲོག་ཆགས་གཅིག་གིས་གཅིག་གསོད་པ་དང་འཚེ་བ་དང་དབང་མེད་པར་སྐྱེའོ་༎ བདག་ཡི་དགས་ཀྱི་ནང་དུ་སྐྱེ་བར་མི་འགྱུར་རམ་སྙམ་ན་། འདི་ལྟ་སྟེ་། ལོ་མང་པོ་དང་ལོ་བརྒྱ་ཕྲག་མང་པོ་དང་ལོ་བརྒྱ་སྟོང་ཕྲག་མང་པོར་ཆུའི་སྒྲ་ཡང་མི་ཐོས་ན་མཐོང་བ་ལྟ་ཅི་སྨོས་པར་འགྱུར་རོ་༎ རྒྱལ་པོ་ཆེན་པོ་དེ་ལྟ་བས་ན་ཁྱོད་ཀྱིས་མི་རྟག་པར་བལྟ་ཞིང་ཟད་པ་དང་དེངས་པར་བལྟ་བར་བྱ་སྟེ་། འཆི་བས་འཇིགས་སྐྲག་པར་བྱའོ་༎ ཆོས་ཀྱིས་རྒྱལ་སྲིད་ཀྱིས་ཤིག་། ཆོས་མ་ཡིན་པས་ནི་མི་བྱའོ་༎ ཁྱོད་ཆོས་དང་མཐུན་པར་གྱིས་ཤིག་། ཆོས་མ་ཡིན་པ་དང་མཐུན་༄༡༡༧བ་པར་ནི་མི་བྱའོ་༎ དེ་ཅིའི་ཕྱིར་ཞེ་ན་། རྒྱལ་པོ་ཆེན་པོ་ཁྱོད་ཀྱི་ལུས་འདི་། འདི་ལྟར་ལེགས་པར་ཡོངས་སུ་བསྲུངས་ལེགས་པར་ཡོངས་སུ་བཙས་པ་ཡང་འཆི་བའི་དུས་བྱེད་པར་འགྱུར་རོ་༎ ཡོན་ཏན་ཐམས་ཅད་དང་ལྡན་ཞིང་ཤིན་ཏུ་ཡུན་རིང་པོར་བཟའ་བ་དང་། བཅའ་བ་དང་མྱང་བ་དང་ངོམས་པར་འགྱུར་བ་བསོད་པ་དང་གཙང་མ་མང་པོས་ཚིམ་པར་བྱས་ཏེ་བསྐྱེད་བསྐྱེད་པ་ཡང་ཐ་མའི་མལ་ན་འདུག་པའི་ཚེ་། སྨན་པས་བོར་ཞིང་སྨན་དང་ཁ་ཟས་དང་བཟའ་བ་དང་ཐུག་པས་ཀྱང་ཀླེས་ལ་བོར་ནས་བཀྲེས་པ་དང་སྐོམ་པས་ཉེན་ཅིང་ཡིད་མི་བདེ་བར་འཆི་བའི་དུས་བྱེད་པར་འགྱུར་རོ་པའི་ཚེ་། ༎ རྒྱལ་པོ་ཆེན་པོ་འདི་ལྟར་ཁྱོད་ཀྱིས་ལུས་བཀྲུས་ཤིང་བསྐུས་ཏེ་བདུག་པས་བསྒོས་མེ་ཏོག་དྲི་ཞིམ་པོས་བསྒོས་ཀྱང་། གདོན་མི་ཟ་བར་འཆི་བའི་དུས་སུ་རང་བཞིན་གྱིས་ལྷན་ཅིག་སྐྱེས་པའི་དྲི་ང་བ་འབྱུང་བར་འགྱུར་རོ་༎ རྒྱལ་པོ་ཆེན་པོ་འདི་ལྟར་གོས་ཡུལ་ཀ་ཤི་པའི་རས་དང་། སྲིན་བལ་དང་། དུ་གུ་ལ་དང་། དར་དང་། འདབ་མ་དང་། བལ་དང་། གསོ་རས་ལ་སོགས་པའི་གོས་ཀྱི་བྱེ་བྲག་གིས་ག-ཡོགས་ཀྱང་ཐ་མའི་མལ་ན་འདུག་པའི་ཚེ་། སྣུམ་རྣམ་པ་མང་པོ་དང་ཆུས་རེག་ཅིང་གོས་དྲི་མ་ཅན་གོན་ཞིང་འཆི་བའི་དུས་བྱེད་པར་འགྱུར་རོ་༎ རྒྱལ་པོ་ཆེན་པོ་ཁྱོད་དེ་ལྟར་བུད་མེད་ཀྱི་ནང་ན་འདུག་བཙུན་མོའི་འཁོར་གྱི་ནང་ན་འདུག་སྟེ་། བུད་མེད་ཀྱི་ཚོགས་ཀྱིས་བསྐོར་ཞིང་གར་དང་གླུ་དང་རོལ་མོ་དང་སིལ་སྙན་བྱེད་། ཕེག་རྡོབ་པི་བང་དང་གླིང་བུ་ལེན་། རྔ་རྡུང་ཞིང་ཡིད་བདེ་བར་རྩེ་དགའ་ཞིང་དགའ་མགུར་སྤྱོད་པ་ཡང་འཆི་བས་འཇིགས་སྐྲག་ནས་ཤིན་ཏུ་ཡིད་མེ་བདེ་ཞིང་འཆི་བའི་དུས་བྱེད་པར་འགྱུར་རོ་༎ རྒྱལ་པོ་ཆེན་པོ་འདི་ལྟར་ཁྱོད་ཀྱི་ཁྱིམ་གྱི་ནང་ན་སྤོས་དྲི་ཞིམ་པོའི་བསྐུབས་འགྱུར་རོ་༎ ?་ནི་བསྐུས་། གཏན་པ་ནི་བཅུག་། སྐར་ཁུང་ནི་ལེགས་པར་བཅད་། བྱུག་པ་མང་པོས་ནི་བྱུགས་། འབྲུ་མར་དྲི་ཞིམ་པོ་དང་ལྡན་པའི་མར་མེ་ནི་འབར་། དར་གྱི་ལྔ་ལྡི་མང་པོ་ནི་བྲེས་། མེ་ཏོག་དྲི་ཞིམ་པོའི་སིལ་མ་མང་པས་ནི་ཆལ་བར་བཀྲམ་། པོག་ཕོར་ནས་ནི་བདུགས་། ཁྲིའི་རྩ་བ་གསེར་དང་དངུལ་དང་བེཨེ་དའུ་རྱ་ལས་ནི་བྱས་། པ་ཏི་ཀ་དང་། དྲེའུ་རྡོག་གི་སྟན་དང་། སྟན་ནང་ཚངས་ཅན་དང་། ཟ་འོག་གི་སྟན་དང་། ཡུལ་ཀ་ལིང་ཀའི་སྟན་དང་། སྟེང་དུ་གདིང་བ་དང་། དེའི་སྟེང་དུ་གདིང་བས་ནི་བཀབ་། ༄༡༡༨ཨ་༌་༎ ག-ཡས་ག-ཡོན་དུ་དར་མང་པོའི་སྔས་ནི་བཞག་པའི་ཁྲི་ལ་ཉལ་བ་ཡང་བྱ་རོག་དང་བྱ་རྒོད་དང་། ཝ་དང་། རོ་དང་། ཤ་དང་། རུས་པ་དང་། སྐྲ་དང་། ཁྲག་དང་། ཞག་དང་། ཆུ་སེར་དང་རྣག་གི་གནས་མཆོག་ཏུ་འཇིགས་སུ་རུང་བའི་དུར་ཁྲོད་ཆེན་པོར་བོར་ནས་ལུས་ག-ཡོ་བ་མེད་ཅིང་ས་ལ་ཉལ་དུ་གདོན་མི་ཟའོ་༎ རྒྱལ་པོ་ཆེན་པོ་འདི་ལྟར་ཡང་ཁྱོད་གླང་པོ་ཆེའི་བྱ་ལ་ཁའམ་རྟའི་རྒྱབ་བམ་ཤིང་རྟ་༎ ལ་ཞོན་ཏེ་། དུང་དང་རྔ་དང་རྫ་རྔ་དང་། འཁར་རྔ་དང་། རོལ་མོའི་སིལ་སྙན་གྱི་བྱེ་བྲག་ལེན་པ་དང་། གདུགས་དང་རྒྱལ་མཚན་དང་བ་དན་དང་རྣམ་པར་རྒྱལ་བའི་བ་དན་ནི་བསྒྲེང་། བསིལ་ཡབ་ནོར་བུའི་ཡུ་བ་ཅན་དང་། རྔ་ཡབ་དང་ཤིང་ཏའ་ལ་ལས་བྱས་པ་ནི་ག-ཡོབ་ཅིང་། གླང་པོ་ཆེ་དང་རྟ་པ་དང་དཔུང་བུ་ཆུང་དུ་མ་ནི་ཕྱི་བཞིན་འབྲང་། རྒྱལ་བུ་དང་བྲམ་ཟེས་བསླབ་པ་ཕོག་པའི་བློན་པོ་དང་མདུན་ན་འདོན་པ་དང་སྐྱེ་བོ་ཐལ་མོ་སྦྱར་བ་བརྒྱ་སྟོང་དུ་མས་ནི་ཕྱག་བྱ་ཞིང་རྒྱལ་བར་སྤྱོན་ཅིག་རྒྱལ་བར་སྤྱོན་ཅིག་ཅེས་སྙན་པ་བརྗོད་དེ་ཕྱིར་འབྱུང་མྱོང་བ་ཡང་རིང་པོར་མི་ཐོགས་པར་ག-ཡོ་བ་མེད་ཅིང་མལ་དུ་ཤི་ནས་མི་བཞིས་བཏེག་སྟེ་། ཕ་དང་མ་དང་ཕུ་ནུ་དང་སྲིང་མོ་དང་ཆུང་མ་དང་བུ་ཕོ་དང་བུ་མོ་དང་། བྲན་ཕོ་དང་བྲན་མོ་དང་། ལས་བྱེད་པ་དང་། ཞོ་ཤས་འཚོ་བ་དང་། ཆལ་ཟ་བ་དང་༏་བློན་པོ་དང་། གྲོང་ཁྱེར་བའི་སྐྱེ་བོ་དག་མྱ་ངན་གྱི་དབང་དུ་སོང་སྟེ་། ལག་པ་བཏེག་ནས་བྲང་རྡུང་ཞིང་མཆོག་ཏུ་སྙིང་རྗེ་བར་། ཀྱི་ཧུད་བུ་ཀྱི་ཧུད་མགོན་པོ་ཀྱི་ཧུད་ཕུ་བོ་ཀྱི་ཧུད་ཇོ་བོ་ཞེས་ངུ་ཞིང་། ཞམ་འབྲིང་བ་དང་གྲོང་ཁྱེར་པའི་སྐྱེ་བོ་དག་གིས་འཇིགས་པ་དང་བཅས་པར་མཐོང་སྟེ་། གྲོང་ཁྱེར་གྱི་ལྷོ་ཕྱོགས་ཀྱི་སྒོར་ཕྱུང་ནས་། སའི་འོག་ཏུ་བཅུག་གམ་། འབྲོག་དགོན་པར་སའི་ནང་དུ་བཅུག་ཀྱང་། བྱ་རོག་དང་བྱ་རྒོད་དང་ཝ་ལ་སོགས་པས་ཟོས་ཤིང་། རུས་པ་དེ་དག་མེས་བསྲེགས་སམ་ཆུར་བསྐྱུར་རམ་སའི་འོག་ཏུ་བཅུག་ཀྱང་རླུང་དང་ཉི་མ་དང་ཆར་པས་ཕྱེ་མར་བྱས་ཏེ་། ཕྱོགས་ཕྱོགས་སུ་གཏོར་ཞིང་དེ་ཉིད་དུ་རུལ་པར་འགྱུར་རོ་༎ རྒྱལ་པོ་ཆེན་པོ་དེ་ལྟར་སེམས་ཅན་ཐམས་ཅད་ཀྱི་ལུས་ཀྱང་འདི་བཞིན་དུ་འགྱུར་རོ་༎ རྒྱལ་པོ་ཆེན་པོ་འདུ་བྱེད་ཐམས་ཅད་ནི་དེ་ལྟར་མི་རྟག་པ་དེ་ལྟར་མི་བརྟན་པ་ཞེས་རྒྱ་ཆེར་གསུངས་སོ་༎ དེ་ལ་ཉོན་མོངས་པ་ནི་གཙོར་འདོད་ཆགས་དང་ཞེ་༄༡༡༨བ་སྡང་དང་གཏི་མུག་རྣམས་ཏེ་། དེ་དག་གི་ནང་ནས་གང་ལ་མཆོག་ཏུ་གནོད་པར་བྱེད་པའི་གཉེན་པོ་གང་ཡིན་པ་དེ་ཐོག་མར་བསྒོམ་ཞིང་དེའི་གཞི་ཡང་ཡོངས་སུ་སྤང་བར་བྱའོ་༎ དེ་ལ་རེ་ཞིག་འཕགས་པ་དཀོན་མཆོག་སྤྲིན་ལས་། དེ་འདོད་ཆགས་ཀྱི་གཉེན་པོ་ལ་བརྟེན་ཅིང་འདོད་ཆགས་སྐྱེ་བའི་རྐྱེན་རྣམས་ཡོངས་སུ་སྤང་ངོ་༎ འདོད་ཆགས་ཀྱི་གཉེན་པོ་དེ་ནི་གང་། འདོད་ཆགས་སྐྱེ་བའི་རྐྱེན་དེ་དག་ནི་གང་ཞེ་ན་། མི་སྡུག་པ་བསྒོམ་པ་ནི་འདོད་ཆགས་ཀྱི་གཉེན་པོའོ་༎ ཡུལ་གྱི་བཟང་མོ་ནི་འདོད་ཆགས་སྐྱེ་བའི་རྐྱེན་ནོ་༎ མི་སྡུག་པ་བསྒོམ་པ་དེ་ཡང་གང་ཞི་ན་། འདི་ལྟ་སྟེ་། ལུས་འདི་ལ་སྐྲ་དང་སྤུ་དང་སེན་མོ་དང་སོ་དང་རྡུལ་དང་། དྲི་མ་དང་། པགས་པ་དང་ཤ་དང་རུས་པ་དང་རྒྱུས་པ་དང་རྩ་དང་མཁལ་མ་དང་སྙིང་དང་མཆིན་པ་དང་གློ་བ་དང་རྒྱུ་མ་དང་གཉེ་མ་དང་ཕོ་བ་དང་སུལ་མངས་དང་ལོང་ཀ་དང་མཆེར་པ་དང་ཕྱི་ས་དང་མཆིལ་མ་དང་རྡུལ་དང་སྣབས་དང་ངར་སྣབས་དང་ཞག་དང་ཆུ་སེར་དང་རྐང་དང་ཚིལ་དང་མཁྲིས་པ་དང་བད་ཀན་དང་རྣག་དང་ཁྲག་དང་ཀླད་པ་དང་ཀླད་རྒྱས་དང་གཅིན་དག་ཡོད་དེ་། དངོས་པོ་དེ་དག་ལ་བྱང་ཆུབ་སེམས་དཔའ་ཡོངས་སུ་རྟོག་པའི་རང་བཞིན་ཅན་ཡིན་ཏེ་། ཡོངས་སུ་རྟོག་པའི་རང་བཞིན་ཅན་དེ་འདི་སྙམ་དུ་བྱིས་པ་བླུན་པོ་མི་གསལ་བ་མི་མཁས་པ་དེ་ཡང་དངོས་པོ་འདི་དག་ཤེས་ནས་འདོད་ཆགས་ཀྱི་སེམས་མི་སྐྱེ་ན་ཤེས་རབ་དང་ལྡན་པའི་རང་བཞིན་ཅན་ལྟ་སྨོས་ཀྱང་ཅི་དགོས་སྙམ་སྟེ་། དེ་ལྟར་ན་བྱང་ཆུབ་སེམས་དཔའ་མི་སྡུག་པ་མང་དུ་བསྒོམ་པ་ཡིན་ནོ་ཞེས་གསུངས་སྟེ་། སོ་༎ བཅོམ་ལྡན་འདས་མ་ལས་ཀྱང་། གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ན་། ལུས་འདི་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་༎ རབ་འབྱོར་འདི་ལྟ་སྟེ་དཔེར་ན་བ་ལང་གི་ཤན་པའམ་བ་ལང་གི་ཤན་པའི་སློབ་མས་བ་ལང་བསད་དེ་གྲི་རྣོན་པོས་བག་བཞིར་གཤེགས་ནས་འགྲེང་ངམ་འདུག་སྟེ་སོ་སོར་རྟོག་གོ་༎ རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ན་ཡང་། ལུས་འདི་ལ་ཡོད་པ་ནི་སའི་ཁམས་དང་ཆུའི་ཁམས་དང་མེའི་ཁམས་དང་རླུང་གི་ཁམས་སོ་ཞེས་ལུས་འདི་ལ་ཁམས་ཀྱིས་ཡང་དག་པ་ཇི་ལྟ་བ་བཞིན་དུ་སོ་སོར་རྟོག་གོ་ཞེས་བྱ་བ་ནས་། ༄༡༡༩ཨ་༌་༎ དེ་བཞིན་དུ་སྦྱར་ཏེ་། རབ་འབྱོར་འདི་ལྟ་སྟེ་དཔེར་ན་། ཆུན་པའི་རྫས་། འབྲས་སའ་ལུ་དང་། འབྲུ་དང་། ཏིལ་དང་། འབྲས་དང་། མོན་སྲན་སྡེའུ་དང་། མོན་སྲན་གྲེའུ་དང་། ནས་དང་། གྲོ་དང་། སྲན་ཆུང་དང་། ཡུངས་ཀར་དང་། འབྲུ་སྣ་ཚོགས་ཀྱིས་གང་བ་དེ་དག་ལ་། སྐྱེས་བུ་མིག་དང་ལྡན་པས་བརྟགས་ན་། འདི་ལྟར་འདི་དག་ནི་འབྲས་སའ་ལུའོ་༎ འདི་དག་ནི་འབྲུའོ་༎ འདི་དག་ནི་ཏིལ་ལོ་༎ འདི་དག་ནི་འབྲས་སོ་༎ འདི་དག་ནི་མོན་སྲན་སྡེའུའོ་༎ འདི་དག་ནི་མོན་སྲན་སྡེའུའོ་༎ འདི་དག་ནི་ནས་སོ་༎ འདི་དག་ནི་གྲོའོ་༎ འདི་དག་ནི་སྲན་ཆུང་ངོ་༎ འདི་དག་ནི་ཡུངས་ཀར་རོ་ཞེས་བྱ་བར་ཤེས་སོ་༎ རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་། ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ན་། ལུས་འདི་ལ་རྐང་མཐིལ་ཡན་ཆད་ཀླད་རྒྱས་མན་ཆད་སེན་མོ་དང་སྤུ་དང་པགས་པ་ལ་ཐུག་པ་མི་གཙང་བ་རྣམ་པ་སྣ་ཚོགས་ཀྱིས་གང་བ་སྟེ་། ལུས་འདི་ལ་ཡོད་པ་ནི་སྐྲ་དང་། སྤུ་དང་ཀླད་པ་དང་ཀླད་རྒྱས་དང་མིག་གི་རྔུ་མ་དང་རྣ་སྤབས་ཀྱི་བར་དག་གོ་ཞེས་སྔ་མ་ལྟར་ཡང་དག་པ་ཇི་ལྟ་བ་བཞིན་དུ་སོ་སོར་རྟོག་གོ་༎ དེ་བཞིན་དུ་སྦྱར་ཏེ་། རབ་འབྱོར་གཞན་ཡང་བྱང་ཆུབ་སེམས་དཔའ་དུར་ཁྲོད་དུ་སོང་སྟེ་། དུར་ཁྲོད་དུ་བོར་བ་རོའི་གནས་སུ་བསྐྱལ་བ་ཤི་ནས་ཞག་གཅིག་ལོན་པའམ་། ཤི་ནས་ཞག་གཉིས་ལོན་པའམ་། ཤི་ནས་ཞག་གསུམ་ལོན་པའམ་། ཤི་ནས་ཞག་བཞི་ལོན་པའམ་། ཤི་ནས་ཞག་ལྔ་ལོན་པའམ་། རྣམ་པར་བམ་པའམ་། རྣམ་པར་བསྔོས་པའམ་། རྣམ་པར་རྣགས་པའམ་། རྣམ་པར་འབུས་གཞིགས་པའི་རོ་སྣ་ཚོགས་མཐོན་ན་། དེ་ལུས་འདི་ཡང་དེ་ལྟ་བུའི་རང་བཞིན་ཅན་ནོ་༎ དེ་ལྟ་བུའི་ཆོས་ཅན་ནོ་༎ ཆོས་ཉིད་འདི་ལས་མ་འདས་པའོ་ཞེས་ལུས་འདི་ལ་ཡང་དེ་དང་སྦྱོར་རོ་༎ རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ན་། དེ་ལུས་ལ་ལུས་ཀྱི་རྗེས་སུ་ལྟ་ཞིང་གནས་སོ་༎ དེ་བཞིན་དུ་སྦྱར་ཏེ་། གཞན་ཡང་གང་གི་ཚེ་ཤི་བའི་རོ་དུར་ཁྲོད་དུ་བོར་བ་། ཤི་ནས་ཞག་དྲུག་ལོན་པའམ་། ཤི་ནས་ཞག་བདུན་ལོན་པའམ་། བྱ་རོག་གིས་བཏོགས་པའམ་། ནེའུ་ལེའམ་། བྱ་རྒོད་དམ་། ཁྱིའམ་། ཅེ་སྦྱང་ངམ་། དེ་ལས་གཞན་པ་སྲོག་ཆགས་རྣམ་པ་སྣ་ཚོགས་ཀྱིས་ཟ་བ་མཐོང་ན་དེ་༄༡༡༩བ་ལུས་འདི་ཡང་དེ་ལྟ་བུའི་རང་བཞིན་ཅན་། དེ་ལྟ་བུའི་ཆོས་ཅན་ནོ་༎ ཆོས་ཉིད་འདི་ལས་མ་འདས་པའོ་ཞེས་ལུས་འདི་ཡང་དེ་དང་སྦྱར་རོ་༎ དེ་བཞིན་དུ་སྦྱར་ཏེ་། གཞན་ཡང་གང་གི་ཚེ་ཤི་བའི་རོ་དུར་ཁྲོད་དུ་བོར་ན་། རྣམ་པར་ཟོས་པ་། མི་གཙང་བ་། དྲི་ང་བ་མཐོང་ན་། དེ་ལུས་འདི་ཡང་དེ་དང་སྦྱར་རོ་ཞེས་བྱ་བ་སྔ་མ་བཞིན་ནོ་༎ གཞན་ཡང་གང་གི་ཚེ་། དུར་ཁྲོད་ན་ཀེང་རུས་དང་། ཤ་དང་ཁྲག་ར་རི་ཆགས་པ་ཆུ་རྒྱུས་བྲང་བྲེང་ཐོགས་པ་མཐོང་ན་། དེ་ལུས་འདི་ཡང་དེ་དང་སྦྱར་རོ་ཞེས་བྱ་བ་སྔ་མ་བཞིན་ནོ་༎ གཞན་ཡང་གང་གི་ཚེ་། དུར་ཁྲོད་ན་ཀེང་རུས་སུ་གྱུར་པ་ཤ་དང་ཁྲག་དང་ཆུ་རྒྱུས་མེད་པ་མཐོང་ན་། དེ་ལུས་འདི་ཡང་ཞེས་བྱ་བ་སྔ་མ་བཞིན་ནོ་༎ གཞན་ཡང་གང་གི་ཚེ་དུར་ཁྲོད་ན་རུས་པ་ཕྱོགས་དང་ཕྱོགས་མཚམས་སུ་འཐོར་བ་འདི་ལྟ་སྟེ་། རྗེ་ངར་གྱི་རུས་པ་ཡང་གཞན་ན་། བརླའི་རུས་པ་ཡང་གཞན་ན་། འདོང་མོ་ཡང་གཞན་ན་། སྒལ་ཚིགས་ཀྱང་གཞན་ན་། རྩིབ་མ་ཡང་གཞན་ན་། མཇིང་ཚིགས་ཀྱང་གཞན་ན་། དཔུང་པའི་རུས་པ་ཡང་གཞན་ན་འདུག་པ་མཐོང་ན་། དེ་ལུས་འདི་ཡང་དེ་ལྟ་བུའི་རང་བཞིན་ཅན་ནོ་༎ དེ་ལྟ་བུའི་ཆོས་ཅན་ནོ་༎ ཆོས་ཉིད་འདི་ལས་མ་འདས་པའོ་ཞེས་ལུས་འདི་ཡང་དེ་དང་སྦྱར་རོ་༎ དེ་བཞིན་དུ་སྦྱར་ཏེ་། རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ན་། དུར་ཁྲོད་ན་རུས་པ་ལོ་དུ་མ་ལོན་པ་རླུང་དང་ཉ་མས་གདུགས་པ་དཀར་བ་དུང་ལྟ་བུ་མཐོང་ན་། དེ་ལུས་འདི་ཡང་དེ་ལྟ་བུའི་རང་བཞིན་ནོ་༎ དེ་ལྟ་བུའི་ཆོས་ཅན་ནོ་༎ ཆོས་ཉིད་འདི་ལས་མ་འདས་པའོ་ཞེས་ལུས་འདི་ཡང་དེ་དང་སྦྱར་རོ་༎ རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་སྤྱོད་པ་ན་། དུར་ཁྲོད་རུས་པ་ལོ་དུ་མ་ལོན་པ་ཐི་བའི་མདོག་ལྟར་སྔོ་བ་སོབ་སོབ་པོར་གྱུར་པ་ཟེགས་པ་ས་ལ་རྡུལ་དང་མཚུངས་ཤིང་མཉམ་པར་གྱུར་པ་མཐོང་ན་། དེ་ལུས་འདི་ཡང་དེ་ལྟ་བུའི་རང་བཞིན་ནོ་༎ དེ་ལྟ་བུའི་ཆོས་ཅན་ནོ་༎ ཆོས་ཉིད་འདི་ལས་མ་འདས་པའོ་ཞས་ལུས་འདི་ཡང་དེ་དང་སྦྱར་རོ་ཞེས་གསུངས་སོ་༎ འདི་ནི་རེ་ཞིག་འདོད་ཆགས་ལ་ཀུན་དུ་སྤྱོད་པའི་གཉེན་པོ་མདོར་བསྡུས་པའོ་༎ ཞེ་སྡང་གི་གཉེན་པོ་ནི་བྱམས་པ་དང་མི་སྡུག་པའི་སེམས་༄༡༢༠ཨ་༌་༎ ཅན་མི་མཐོང་བའམ་དེ་དང་ལྷན་ཅིག་ཏུ་ཟས་ལ་སོགས་པ་དོན་གཅིག་པས་དགའ་བ་སྐྱེའོ་༎ དེ་ལ་གཞན་ལ་བདེ་བ་འདོད་པ་དང་དོན་དུ་གཉེར་བ་དང་མོས་པ་དང་མངོན་པར་དགའ་བ་ནི་བྱམས་པ་སྟེ་། འདོད་པ་ལ་འདོད་ཆགས་དང་ལན་དུ་ཕན་འདོགས་པའི་རྒྱུ་དག་ལས་ཉོན་མོངས་པ་ཅན་མ་ཡིན་པའི་ཆགས་པ་ཞེས་བྱ་བའི་ཐ་ཚིག་གོ་༎ དེ་ནི་རྣམ་པ་གསུམ་སྟེ་། འཕགས་པ་བློ་གྲོས་མི་ཟད་པའི་མདོ་ལས་། སེམས་ཅན་ལ་དམིགས་པའི་བྱམས་པ་ནི་སེམས་དང་པོ་བསྐྱེད་པའི་བྱང་ཆུབ་སེམས་དཔའ་རྣམས་ཀྱིའོ་༎ ཆོས་ལ་དམིགས་པའི་བྱམས་པ་ནི་སྤྱོད་པ་ལ་ཞུགས་པའི་བྱང་ཆུབ་སེམས་དཔའ་རྣམས་ཀྱིའོ་༎ དམིགས་པ་མེད་པའི་བྱམས་པ་ནི་མི་སྐྱ་བའི་ཆོས་ལ་བཟོད་པ་ཐོབ་པའི་བྱང་ཆུབ་སེམས་དཔའ་རྣམས་ཀྱིའོ་ཞེས་གསུངས་སོ་༎ ཡང་སངས་རྒྱས་ལ་དམིགས་པ་དང་། བྱང་ཆུབ་སེམས་དཔའ་ལ་དམིགས་པ་དང་། ཉན་ཐོས་དང་རང་སངས་རྒྱས་ལ་དམིགས་པ་དང་། སེམས་ཅན་ལ་དམིགས་པའོ་༎ དེ་ལ་སེམས་ཅན་ལ་དམིགས་པ་ནི་གང་ཐོག་མར་སྙིང་དུ་སྡུག་པའི་སེམས་ཅན་ལ་ཕན་པ་དང་བདེ་བ་ཉེ་བར་བསྒྲུབ་པར་བསམ་པར་གོམས་པར་བྱེད་ཅིང་དེ་དང་མཐུན་པའི་བྱམས་པ་ཉེ་བར་བསྒྲུབ་པོ་༎ དེའི་འོག་ཏུ་འདྲེས་པ་རྣམས་ལའོ་༎ དེའི་འོག་ཏུ་ཐ་མལ་པ་རྣམས་ལའོ་༎ དེའི་འོག་ཏུ་ཉེ་འཁོར་བ་རྣམས་ལའོ་༎ དེའི་འོག་ཏུ་རང་གི་གྲོང་ན་གནས་པ་རྣམས་ལའོ་༎ དེ་བཞིན་དུ་གཞན་གྱི་གྲོང་པ་ནས་ཕྱོགས་གཅིག་གི་བར་དུ་མོས་པར་བྱས་ཏེ་ཁྱབ་པར་བྱས་ནས་རྫོགས་པར་བྱས་ཏེ་གནས་སོ་༎ ཕྱོགས་བཅུར་ཡང་དེ་བཞིན་ནོ་༎ སངས་རྒྱས་ལ་སོགས་པ་ལ་དམིགས་པ་ལ་ནི་སྦྱོར་བ་འདི་མེད་དེ་། དེ་ནི་རྡོ་རྗེ་རྒྱལ་མཚན་གྱི་ཡོངས་སུ་བསྔོ་བ་ལས་། དེ་བྱང་ཆུབ་སེམས་དཔའི་སྤྱད་པ་སྤྱོད་པ་ན་། གཟུགས་ཡིད་དུ་འོང་བའམ་ཡིད་དུ་མི་འོང་བ་གང་ཇི་སྙེད་ཅིག་མཐོང་བ་དང་། དེ་བཞིན་དུ་སྒྲ་དང་དྲི་དང་རོ་དང་རེག་བྱ་དང་ཆོས་ཡིད་དུ་འོང་བའམ་། ཡིད་དུ་མི་འོང་བའམ་ཁ་ན་མ་ཐོ་བ་མེད་པ་དག་ལ་བདེ་བ་རྒྱ་ཆེ་བ་འོད་གསལ་བའམ་། གང་གིས་ཡིད་བདེ་བ་སྐྱེ་བ་དང་། བདེ་བ་བསྒྲུབ་པ་དང་། དད་པ་སྐྱེ་པ་དང་། དགའ་བ་འབྱུང་བ་དང་། མཆོག་ཏུ་དགའ་བ་ལ་གནས་པ་དང་། མགུ་བ་འབྱུང་བ་དང་། ༄༡༢༠བ་ཡིད་མི་བདེ་བ་ལྡོག་པ་དང་། སེམས་དགེ་བ་འབྱུང་བ་དང་། སེམས་ལས་སུ་རུང་བར་འགྱུར་བ་དང་། བསམ་པ་མཉེན་པར་འགྱུར་བ་དང་། དབང་པོ་རབ་ཏུ་ཚིམ་པར་འགྱུར་བའི་བདེ་པ་དེ་མྱོང་བ་ན་། སངས་རྒྱས་ཐམས་ཅད་ལ་འདི་ལྟར་ཡེངས་སུ་བསྔོ་སྟེ་། ཡོངས་སུ་བསྔོ་བ་འདིས་སངས་རྒྱས་བཅོམ་ལྡན་འདས་དེ་དག་དེ་བས་ཀྱང་སངས་རྒྱས་ཀྱི་གནས་པའི་བདེ་བ་བསམ་གྱིས་མི་ཁྱབ་པ་དང་ལྡན་པར་གྱུར་ཅིག་། སངས་རྒྱས་ཀྱི་ཏིང་ངེ་འཛིན་གྱི་བདེ་བ་མཚུངས་པ་མེད་པས་ལེགས་པར་ཟིན་པར་གྱུར་ཅིག་། སངས་རྒྱས་ཀྱི་བདེ་བ་མཐའ་ཡས་པས་རྒྱ་ཆེར་བརྟན་པར་གྱུར་ཅིག་། སངས་རྒྱས་ཀྱི་རྣམ་པར་ཐར་བའི་བདེ་བ་ཚད་མེད་པ་དང་ལྡན་པར་གྱུར་ཅིག་། སངས་རྒྱས་ཀྱི་ཆོས་འཕྲུལ་གྱི་བདེ་བ་དཔག་ཏུ་མེད་པས་ལེགས་པར་ཟིན་པར་གྱུར་ཅིག་། སངས་རྒྱས་ཀྱི་གནས་བ་ཆགས་པ་མེད་པའི་བདེ་བ་བསམ་གྱིས་མི་ཁྱབ་པས་ལེགས་པར་ཡོངས་སུ་ཟིན་པར་གྱུར་ཅིག་། སངས་རྒྱས་ཀྱི་ཁྱུ་མཆོག་ཏུ་གྱུར་པའི་བདེ་བ་བསྙེན་པར་དཀའ་བ་རྒྱུན་མི་འཆད་པར་གྱུར་ཅིག་། སངས་རྒྱས་ཀྱི་སྟོབས་ཀྱི་བདེ་བ་དཔག་ཏུ་མེད་པས་ཤིན་ཏུ་བདེ་བར་གྱུར་ཅིག་། ཚོར་བ་ཐམས་ཅད་ཞི་བར་མི་སྐྱེ་བའི་བདེ་བས་འགྱུར་བ་མེད་པར་བདེ་བར་གྱུར་ཅིག་། དེ་བཞིན་གཤེགས་པའི་བདེ་བའི་ཆགས་པ་མེད་པར་གནས་པར་རྟག་ཏུ་མཉམ་པར་གཞག་པ་གཉིས་སུ་ཀུན་དུ་མི་སྤྱོད་པས་རྣམ་པར་མི་འཁྲུགས་པར་བདེ་བར་གྱུར་ཅིག་། བྱང་ཆུབ་སེམས་དཔས་དེ་ལྟར་དགེ་བའི་རྩ་བ་དེ་དེ་བཞིན་གཤེགས་པ་རྣམས་ལ་ཡོངས་སུ་བསྔོས་ནས་བྱང་ཆུབ་སེམས་དཔའ་རྣམས་ལ་ཡོངས་སུ་བསྔོ་སྟེ་། གང་འདི་བསམ་པ་ཡོངས་སུ་མ་རྫོགས་པ་རྣམས་ཀྱི་བསམ་པ་ཡོངས་སུ་རྫོགས་པར་བྱ་བ་དང་། ཐམས་ཅད་མཁྱེན་པའི་ལྷག་པའི་བསམ་པ་ཡོངས་སུ་མ་དག་པ་རྣམས་ཡོངས་སུ་དག་པར་བྱ་། བ་དང་། ཕ་རོལ་ཏུ་ཕྱིན་པ་ཐམས་ཅད་ཡོངས་སུ་རྫོགས་པ་ཡོངས་སུ་རྫོགས་པར་བྱ་། བ་དང་། བ་དང་། 
 स्य जगतो दुष्खसागर्ôद्धरण्âभिसंबोध्युपायो व्योमपर्यन्तत्रैकाल्यसर्वधर्मवशवर्तित्वाय्âइव तु पुनः सर्वधर्मशून्यताम् अवतरेत् ।	བྱང་ཆུབ་ཀྱི་སེམས་བསྐྱེད་པ་རྡོ་རྗེ་ལྟ་བུའི་གནས་སུ་བྱ་བ་དང་ཐམས་ཅད་མཁྱེན་པ་ལས་ཕྱིར་མི་ལྡོག་པའི་གོ་ཆ་རྒྱུན་མི་གཅད་པ་དང་། བྱང་ཆུབ་ཀྱི་སྒེའི་དགེ་བའི་རྩ་བ་རྣམས་བསྐྱེད་པ་དང་། འགྲོ་བ་ཐམས་ཅད་ལ་མཉམ་པ་ཉིད་དུ་གནས་པའི་སྨོན་ལམ་ཆེན་པོ་ཡོངས་སུ་རྫོགས་པར་བྱ་བ་དང་། བྱང་ཆུབ་༄༡༢༡ཨ་༌་༎ སེམས་དཔའི་གནས་པ་ཐམས་ཅད་རྟོགས་པར་བྱ་བ་དང་། བྱང་ཆུབ་སེམས་དཔའི་དབང་པོ་ཐམས་ཅད་མངོན་པར་ཤེས་པ་རྣོ་བར་བྱ་བ་དང་། བྱང་ཆུབ་སེམས་དཔའི་དགེ་བའི་རྩ་བ་ཐམས་ཅད་མཁྱེན་པ་ཉིད་དུ་རེག་པར་བྱ་བའི་ཕྱིར་ཡོངས་སུ་བསྔོའོ་༎ དེ་དེ་ལྟར་བྱང་ཆུབ་སེམས་དཔའ་རྣམས་ཀྱི་དོན་དུ་དགེ་བའི་རྩ་བ་ཡོངས་སུ་སུ་བསྔོའོ་༎ བསྔོས་ནས་། སངས་རྒྱས་ཀྱི་བསྟན་པ་ལ་སྤྱོད་པ་དང་ཉན་ཐོས་དང་རང་སངས་རྒྱས་ཐམས་ཅད་ལ་དགེ་བའི་རྩ་བ་དེ་འདི་ལྟར་ཡོངས་སུ་བསྔོ་སྟེ་། སེམས་ཅན་གང་ལ་ལ་དག་སེ་གོལ་ཅིག་གཏོགས་པ་སྲིད་དུ་སངས་རྒྱས་ཀྱི་སྒྲ་ཉན་པའམ་༏་ཆོས་ཀྱི་སྒྲ་ཉན་པའམ་། འཕགས་པའི་དགེ་འདུན་ལ་བསྙེན་བཀུར་བྱེད་པ་དེ་དག་གི་དགེ་བའི་རྩ་བ་དེ་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོའོ་༎ སངས་རྒྱས་རྗེས་སུ་དྲན་པ་ཡོངས་སུ་རྫོགས་པར་བྱ་བའི་ཕྱིར་ཡོངས་སུ་བསྔོའོ་༎ ཆོས་རྗེས་སུ་དྲན་པ་ལ་སྦྱོར་བར་བྱ་བའི་ཕྱིར་ཡོངས་སུ་བསྔོའོ་༎ འཕགས་པའི་དགེ་འདུན་ལ་གུས་པར་བྱ་བའི་ཕྱིར་ཡོངས་སུ་བསྔོའོ་༎ སངས་རྒྱས་མཐོང་བ་དང་མི་འབྲལ་བར་བྱ་བའི་ཕྱིར་ཡོངས་སུ་བསྔོའོ་༎ སེམས་ཡོངས་སུ་དག་པར་བྱ་བའི་ཕྱིར་ཡོངས་སུ་བསྔོའོ་༎ སངས་རྒྱས་ཀྱི་ཆོས་རབ་ཏུ་རྟོགས་པར་བྱ་བའི་ཕྱིར་ཡོངས་སུ་བསྔོའོ་༎ ཡོན་ཏན་དཔག་ཏུ་མེད་པ་བསྒྲུབ་པར་བྱ་བའི་ཕྱིར་ཡོངས་སུ་བསྔོའོ་༎ མངོན་པར་ཤེས་པ་ཐམས་ཅད་ཀྱི་དགེ་བ་ཡོངས་སུ་དག་པར་བྱ་བའི་ཕྱིར་ཡོངས་སུ་བསྔོའོ་༎ ཆོས་ལ་ཡིད་གཉིས་ཟློག་པའི་ཕྱིར་ཡོངས་སུ་བསྔོའོ་༎ ཇི་ལྟར་སངས་རྒྱས་ཀྱི་བསྟེན་པ་ལ་ཞུགས་པ་རྣམས་དང་ཉན་ཐོས་དང་རང་སངས་རྒྱས་རྣམས་ལ་ཡོངས་སུ་བསྔོ་བ་དེ་བཞིན་དུ་། བྱང་ཆུབ་སེམས་དཔའ་དེ་སེམས་ཅན་ཐམས་ཅད་ལ་དགེ་བའི་རྩ་བ་དེ་ཡོངས་སུ་བསྔོ་སྟེ་། གང་འདི་སེམས་ཅན་དམྱལ་བ་པའི་ལམ་ལས་བཟློག་པའི་ཕྱིར་ཡོངས་སུ་བསྔོའོ་༎ དུད་འགྲོའི་སྐྱེ་གནས་རྣམ་པར་གཅད་པའི་ཕྱིར་ཡོངས་སུ་བསྔོའོ་༎ གཤིན་རྗེའི་འཇིག་རྟེན་ཉེ་བར་གཅད་པའི་བདེ་བའི་ཕྱིར་ཡོངས་སུ་བསྔོའོ་༎ ངན་སོང་མ་ལུས་པ་ཐམས་ཅད་ཀྱི་འགྲོ་བར་སྐྱེ་བ་རྣམ་པར་གཅད་པའི་ཕྱིར་ཡོངས་སུ་བསྔོའོ་༎ དེ་བཞིན་དུ་སྦྱར་ཏེ་། སེམས་ཅན་དེ་དག་བླ་ན་མེད་པའི་བྱང་ཆུབ་ལ་མོས་པ་༄༡༢༡བ་རྣམ་པར་སྤེལ་བའི་ཕྱིར་ཡོངས་སུ་བསྔོའོ་༎ ཐམས་ཅད་མཁྱེན་པ་ཉིད་ཀྱི་སེམས་ཀྱི་ལྷག་པའི་བསམ་པ་ཐོབ་པར་བྱ་བའི་ཕྱིར་སུ་བསྔོའོ་༎ ཡོངས་སུ་བསྔོའོ་༎ སངས་རྒྱས་ཀྱི་ཆོས་ཐམས་ཅད་མི་སྤོང་བའི་ཕྱིར་ཡོངས་སུ་བསྔོའོ་སུ་བསྔོའོ་༎ ཡོངས་སུ་བསྔོའོ་༎ ༎ ཐམས་ཅད་མཁྱེན་པ་ཉིད་ཀྱི་ཤིན་ཏུ་བདེ་བ་བསྒྲུབ་པར་བྱ་བའི་ཕྱིར་ཡོངས་སུ་བསྔོའོ་༎ སེམས་ཅན་ཐམས་ཅད་ཤིན་ཏུ་རྣམ་པར་དག་པར་བྱ་བའི་ཕྱིར་ཡོངས་སུ་བསྔོའོ་༎ སེམས་ཅན་ཐམས་ཅད་ཡེ་ཤེས་མཐའ་ཡས་པ་རྟོགས་པར་བྱ་བའི་ཕྱིར་ཡོངས་སུ་བསྔོའོ་༎ དེ་བཞིན་དུ་སྦྱར་ཏེ་། བྱང་ཆུབ་སེམས་དཔའ་ཐམས་ཅད་མཁྱེན་པ་ཉིད་ལ་དམིགས་པ་དང་ལྡན་པ་། སེམས་ཅན་ཐམས་ཅད་ལ་ཕན་པ་དང་བདེ་བའི་སེམས་དང་ལྡན་པ་དང་། དེ་བཞིན་དུ་སྦྱར་ཏེ་། འགྲོ་བ་ཐམས་ཅད་ཡོངས་སུ་བསྐྱབ་པའི་ཡིད་དང་ལྡན་པ་དང་། དགེ་བའི་རྩ་བ་ལ་རྟག་ཏུ་བརྩོན་པ་། རྒྱགས་པ་དང་བག་མེད་པ་བཟློག་པ་དང་། དེ་བཞིན་དུ་སྦྱར་ཏེ་། ཉོན་མོངས་པ་ཐམས་ཅད་ལ་རྒྱབ་ཀྱིས་ཕྱོགས་པ་། བྱང་ཆུབ་སེམས་དཔའ་ཐམས་ཅད་ཀྱི་རྗེས་སུ་སློབ་པའི་སེམས་དང་ལྡན་པ་། ཐམས་ཅད་མཁྱེན་པ་ཉིད་ཀྱི་ལམ་དང་ཞེ་མ་འགྲས་པ་། ཡེ་ཤེས་ཀྱི་ས་ལ་བརྟེན་པ་། མཁས་པ་དང་འགྲོགས་པར་དགའ་བ་དང་། དེ་བཞིན་དུ་སྦྱར་ཏེ་། བུང་བ་ལྟར་དགེ་བའི་རྩ་བ་སོགས་པ་འགྲོ་བ་ཐམས་ཅད་ལ་སྐྱོབ་པའི་རྒྱུ་དང་ལྡན་པ་། འདུས་བྱས་ཐམས་ཅད་ལ་མངོན་པར་ཞེན་པ་མེད་པ་དེའི་། གོས་དང་ཟས་དང་ན་བའི་གསོས་སྨན་དང་ཡོ་བྱད་དང་འོང་བ་དང་འགྲོ་བ་དང་། ལུས་ཀྱི་བསྙེན་བཀུར་དང་། འདུག་པ་ལ་སོགས་པ་རྟེན་པའི་གནས་ལ་འཇུག་པའི་ལས་དང་། སྤྱོད་ལམ་གྱི་གནས་དང་། སྤྱོད་ལམ་རྣམ་པར་མི་འཁྲུགས་པ་དང་། ལུས་ཀྱི་ལས་དང་། ངག་གི་ལས་དང་། ཡིད་ཀྱི་ལས་ལེགས་པར་སྤྱད་པ་དང་། དབང་པོ་དྲུག་སྡོམ་པ་དང་། རང་གི་ལུས་ག-ཡོགས་པ་དང་། མཉེ་བ་དང་བཀྲུ་བའི་ལས་དང་། ཟོས་པ་དང་། འཆོས་པ་དང་། མྱངས་པ་དང་། བསྐུམ་པ་དང་༏་བརྐྱང་བ་དང་། ལྟ་བ་དང་། རྣམ་པར་ལྟ་བ་དང་། གཉིད་ཀྱིས་ལོག་པ་དང་། གཉིད་ཀྱིས་ལོག་པ་དང་། རང་གི་ལུས་སུ་གཏོགས་པའི་བསྙེན་བཀུར་ཅི་གང་ཡང་རུང་སྟེ་། དེ་ཐམས་ཅད་ཐམས་ཅད་མཁྱེན་པ་ཉིད་དུ་ཡོངས་སུ་མ་བསྔོས་པ་ཅུང་ཟད་ཀྱང་མེད་དོ་ཞེས་བྱ་བ་ནས་། ༄༡༢༢ཨ་༌་༎ རང་གི་བ་རྣམས་དང་དེ་ལས་གཞན་དུད་འགྲོའི་སྐྱེ་གནས་སུ་སོང་བ་རྣམས་ལ་། འབྲས་ཆན་ཕོ་ཚུམ་གང་ངམ་ཟན་ཆང་ཅིག་ཙམ་ཡོངས་སུ་གཏོང་པ་ཡང་སྐྱེ་བ་དེ་དང་དེ་དག་ཏུ་དེ་དག་ཉིད་ལ་ཕན་པ་དང་དེ་དག་ཉིད་ཡོངས་སུ་དགྲོལ་བའི་ཕྱིར་དེ་ཐམས་ཅད་ཡོངས་སུ་བསྔོའོ་༎ སེམས་ཅན་དེ་དག་དུད་འགྲོའི་སྐྱེ་གནས་དེ་དང་སྡུག་བསྔལ་གྱི་རྒྱ་མཚོ་དང་སྡུག་བསྔལ་ཉེ་བར་ལེན་པ་དེ་དང་སྡུག་བསྔལ་གྱི་ཕུང་པོ་དེ་དང་སྡུག་བསྔལ་གྱི་ཚོར་བ་ཡོངས་སུ་བསྔོའོ་༎ དེ་དང་། སྡུག་བསྔལ་ཉེ་བར་བསགས་པ་དེ་དང་། སྡུག་བསྔལ་མངོན་པར་འདུ་བྱེད་པ་དང་། སྡུག་བསྔལ་གྱི་གཞི་དང་། སྡུག་བསྔལ་གྱི་རྩ་བ་དེ་དང་། སྡུག་བསྔལ་གྱི་གནས་དེ་ལས་རྣམ་པར་བཟློག་པའི་ཕྱིར་ཡོངས་སུ་བསྔོའོ་༎ དེ་ལ་དམིགས་པས་སེམས་ཅན་ཐམས་ཅད་ལ་དམིགས་པར་བྱེད་དོ་༎ སེམས་ཅན་རྣམས་ལ་མངོན་དུ་བྱེད་དོ་༎ ཡིད་ལ་བྱེད་དོ་༎ འདི་ལྟ་སྟེ་ཐམས་ཅད་མཁྱེན་པ་ཉིད་དུ་ཡོངས་སུ་སྔོ་བར་བྱེད་པ་མ་དགེ་བའི་རྩ་བ་དེ་ལ་མངོན་དུ་འགྲོ་བར་བྱེད་དོ་༎ བྱང་ཆུབ་སེམས་བསྐྱེད་པས་རབ་ཏུ་འཛིན་ཏོ་༎ དགེ་བའི་རྩ་བ་དེ་ལ་སྦྱོར་རོ་༎ འཁོར་བའི་དགོན་པ་ལས་རྣམ་པར་ཟློག་གོ་༎ སངས་རྒྱས་ཀྱི་བདེ་བ་སྒྲིབ་པ་མེད་པ་མངོན་དུ་བྱེད་དོ་༎ འཁོར་བའི་རྒྱ་མཚོ་ལས་འབྱིན་ཏོ་༎ སངས་རྒྱས་ཀྱི་ཆོས་དང་ལྡན་པའི་བྱམས་པས་ཁྱབ་པར་བྱེད་དོ་ཞེས་བྱ་བ་ལ་སོགས་པ་གསུངས་སོ་༎ གསེར་འོད་དམ་པ་ལས་གསུངས་པའི་བྱམས་པ་དང་སྙིང་རྗེའི་སྙིང་པོ་ཅན་གྱི་ཚིགས་སུ་བཅད་པ་འདི་དག་གུས་པ་ཐམས་ཅད་ཀྱིས་བསམས་སོ་༎ ཏེ་། ཐ་ན་ཚིག་གིས་ཀྱང་བསྒོམ་པར་བྱའོ་༎ གསེར་འོད་དམ་པའི་རྔ་ཆེན་སྒྲ་ཡིས་ནི་༎ སྟོང་གསུམ་འཇིག་རྟེན་འཇིག་རྟེན་གསུམ་འདི་ན་༎ ངན་སོང་སྡུག་བསྔལ་གཤིན་རྗེའི་སྡུག་བསྔལ་དང་༎ དབུལ་བའི་སྡུག་བསྔལ་སྡུག་བསྔལ་ཞི་བར་ཤོག་། རྔ་བོ་ཆེ་ཡི་སྒྲ་སྐད་འདི་ཡིས་ནི་༎ འཇིག་རྟེན་ཕོངས་པ་ཐམས་ཅད་ཞི་གྱུར་ཅིག་། ཇི་ལྟར་ཐུབ་དབང་འཇིགས་མེད་འཇིགས་ཞི་ལྟར་༎ སེམས་ཅན་འཇིགས་མེད་འཇིགས་དང་བྲལ་བར་ཤོག་། ཇི་ལྟར་འཁོར་བར་ཀུན་མཁྱེན་ཐུབ་དབང་པོ་༎ འཕགས་པའི་ཡོན་ཏན་ཀུན་དང་ལྡན་པ་ལྟར་༎ སྐྱེ་དགུ་ཏིང་འཛིན་བྱང་ཆུབ་ཡན་ལག་གི་། ཡོན་ཏན་ལྡན་ཞིང་ཡོན་ཏན་རྒྱ་༄༡༢༢བ་མཚོར་གྱུར་༎ རྔ་བོ་ཆེ་ཡི་སྒྲ་སྐད་འདི་ཡིས་ནི་༎ སེམས་ཅན་ཐམས་ཅད་ཚངས་པའི་དབྱངས་ལྡན་གྱུར་༎ སངས་རྒྱས་བྱང་ཆུབ་དམ་པ་མཆོག་རེག་ཤོག་། ཆོས་ཀྱི་འཁོར་ལོ་དགེ་བ་སྐོར་གྱུར་ཅིག་། བསྐལ་པ་བསམ་གྱིས་མི་ཁྱབ་བཞུགས་པར་ཤོག་།འགྲོ་ལ་ཕན་ཕྱིར་ཆོས་ནི་སྟོན་གྱུར་ཅིག་། ཉོན་མོངས་འཇོམས་འགྱུར་སྡུག་བསྔལ་སེལ་བར་ཤོག་།འདོད་ཆགས་ཞེ་སྡང་གཏི་མུག་ཞི་གྱུར་ཅིག་། སེམས་ཅན་གང་དག་ངན་སོང་སར་གནས་ཏེ་༎ རུས་པ་དང་ནི་ལུས་གདུངས་རབ་འབར་བ་༎ དེ་དག་རྔ་ཆེན་བསྒྲགས་པ་ཐོས་གྱུར་ནས་༎ སངས་རྒྱས་ཕྱག་འཚལ་ལོ་ཞེས་ཚིག་སྨྲ་ཤོག་། སེམས་ཅན་ཀུན་གྱི་སྐྱེ་བ་བརྒྱ་དག་དང་༎ སྐྱེ་བ་སྟོང་ཕྲག་བྱེ་བ་སྐྱེ་དྲན་ཤོག་། ཐུབ་པའི་དབང་པོ་རྟག་ཏུ་དྲན་གྱུར་ཅིག་། དེ་དག་གིས་ནི་རྒྱ་ཆེན་གསུང་ཐོས་ཤོག་། རྔ་བོ་ཆེ་ཡི་སྒྲ་སྐད་འདི་ཡིས་ནི་༎ སངས་རྒྱས་རྣམས་དང་རྟག་ཏུ་འགྲོགས་རྙེད་གྱུར་༎ སྡིག་པའི་ལས་རྣམས་རྣམ་པར་སྤོང་བར་ཤོག་། བྱ་བ་དགེ་བ་རྣམས་ནི་སྤྱོད་གྱུར་ཅིག་། དེ་བཞིན་དུ་སྦྱར་ཏེ་། ཞིང་རྣམས་ཀུན་ན་སྲོག་ཆགས་ཐམས་ཅད་ཀྱང་༎ འཇིག་རྟེན་དག་ན་སྡུག་བསྔལ་ཀུན་ཞི་གྱུར་༎ སེམས་ཅན་དབང་པོ་མ་ཚང་ཡན་ལག་ཉམས་༎ དེ་ཀུན་ད་ལྟར་དབང་པོ་ཚང་བར་ཤོག་། གང་དག་ནད་བཏབ་ཉམ་ཆུང་ལུས་ཉམས་དང་༎ ཕྱོགས་བཅུ་དག་ན་སྐྱབས་མེད་གྱུར་པ་རྣམས་༎ དེ་ཀུན་མྱུར་དུ་ནད་ལས་ཐར་གྱུར་ཅིག་། ནད་མེད་སྟོབས་དང་དབང་པོ་རྙེད་པར་ཤོག་། གང་དག་རྒྱལ་པོ་ཆོམ་རྐུན་ཤོར་བས་བསྡིགས་བསད་འོས་༎ སྡུག་བསྔལ་རྣམ་པ་སྣ་ཚོགས་བརྒྱ་ཡིས་ཕོངས་གྱུར་པ་༎ སེམས་ཅན་ཉམ་ཐག་གྱུར་ཅིང་སྡུག་བསྔལ་དེ་དག་ཀུན་༎ འཇིགས་མཆོག་མི་བཟད་བརྒྱད་པོ་དེ་ལས་ཐར་གྱུར་ཅིག་། གང་དག་བརྡེགས་ཤིང་བཅིངས་དང་བཅིངས་པས་གཟིར་༎ ཕོངས་པ་སྣ་ཚོགས་དག་ན་གནས་གྱུར་ཅིང་༎ ཉོན་མོངས་སྟོང་ཕྲག་དུ་མས་དཀྱུགས་?་ནས་ཀྱང་༎ འཇིགས་པ་མི་བཟང་མྱ་ངན་སྣ་ཚོགས་རྙེད་༎ དེ་དག་ཐམས་ཅད་བཅིངས་ལས་གྲོལ་གྱུར་ཅིག་། མནར་བ་དག་ནི་བརྡེགས་ལས་ཐར་བར་ཤོག་། གསད་བྱ་རྣམས་ཀྱང་སྲོག་དང་ལྡན་གྱུར་ཤོག་། ཕོངས་གྱུར་ཐམས་ཅད་འཇིགས་པ་མེད་པར་ཤོག་། སེམས་ཅན་གང་དག་༄༡༢༣ཨ་༌་༎ བཀྲེས་སྲེད་སྐོམ་གྱིས་གཟིར་༎ དེ་དག་ཟས་སྐོམ་སྣ་ཚོགས་རྙེད་པར་ཤོག་། ལོང་བས་གཟུགས་རྣམས་སྣ་ཚོགས་མཐོང་གྱུར་ཅིག་།འོན་བས་ཡིད་འོང་སྒྲ་རྣམས་ཐོས་པར་ཤོག་། གཅེར་བུ་རྣམས་ཀྱིས་སྣ་ཚོགས་གོས་རྙེད་གྱུར་༎ སེམས་ཅན་དབུལ་པོས་གཏེར་རྣམས་རྙེད་པར་ཤོག་། ནོར་འབྲུ་རིན་ཆེན་སྣ་ཚོགས་མང་པོ་ཡིས་༎ སེམས་ཅན་ཐམས་ཅད་བདེ་དང་ལྡན་པར་ཤོག་། གང་ཡང་སྡུག་བསྔལ་ཚོར་བས་གནོད་མ་གྱུར་༎ སེམས་ཅན་ཐམས་ཅད་བལྟ་ན་སྡུག་པ་དང་༎ གཟུགས་བཟང་མཛེས་ཤིང་ཚུལ་དུ་ཤིས་པར་ཤོག་རྟག་ཏུ་བདེ་བ་དུ་མ་སྩོགས་གྱུར་ཅིག་། ཡིད་ཀྱིས་ཟས་སྐོམ་རབ་འབྱོར་བསོད་ནམས་དག་། བསམས་མ་ཐག་ཏུ་དེ་དག་གྲུབ་གྱུར་ཅིག་། རྫ་རྔ་ཕེག་རྔ་པི་བང་སྒྲ་སྙན་དང་༎ ཆུ་མིག་མཚེའུ་དང་རྫིང་བུ་ལྟེང་ཀ་དག་། གསེར་གྱི་པདམ་ཨཽཏཔལ་པདམ་ཅན་༎ ཟས་སྐོམ་གོས་ནོར་མུ་ཏིག་ནོར་བུ་དབྱིག་། རྒྱན་གསེར་རིན་ཆེན་སྣ་ཚོགས་བེཨེ་དའུ་རྱ་། དེ་དག་བསམས་མ་ཐག་ཏུ་གྲུབ་གྱུར་ཅིག་། དེ་བཞིན་དུ་སྦྱར་ཏེ་། འཇིག་རྟེན་གང་ནའང་སྡུག་བསྔལ་སྒྲ་མི་འབྱུང་༎ སེམས་ཅན་གཅིག་ཀྱང་མི་འཕྲོད་མཐོང་མ་འགྱུར་༎ དེ་དག་ཐམས་ཅད་ཁ་དོག་རྒྱ་ཆེན་དང་༎ ཕན་ཚུན་དུ་ནི་འོད་བྱེད་གྱུར་པར་ཤོག་། མི་ཡི་འཇིག་རྟེན་ཕུན་སུམ་ཚོགས་གང་ཡོད་༎ དེ་དག་བསམས་པས་སྐྱེ་བར་དེ་དག་གྱུར་༎ བསམ་པ་ཐམས་ཅད་བསམས་མ་ཐག་ཏུ་ཡང་༎ བསོད་ནམས་འབྲས་བུ་ཡོངས་སུ་རྫོགས་པར་ཤོག་། སྤོས་དང་ཕྲེང་བ་དག་དང་བྱུག་པ་དང་༎ གོས་དང་ཕྱེ་མ་མེ་ཏོག་སྣ་ཚོགས་དག་། ལྗོན་ཤིང་དག་ལས་དུས་གསུམ་འབབ་པར་ཤོག་། སེམས་ཅན་མཐའ་དག་ལེན་ཅིང་དགར་གྱུར་ཅིག་། དེ་བཞིན་གཤེགས་པ་བསམ་ཡས་ཐམས་ཅད་དང་༎ རྫོགས་པའི་བྱང་ཆུབ་སེམས་དཔའ་ཉན་ཐོས་དང་༎ རྡུལ་བྲལ་དྲི་མེད་བརྟན་པའི་ཆོས་ལ་ཡང་༎ ཕྱོགས་བཅུ་རྣམས་སུ་མཆོད་པ་བྱེད་པར་ཤོག་།འགྲོ་བ་དམན་པ་ཐམས་ཅད་སྤོང་གྱུར་ཅིག་། མི་ཁོམ་བརྒྱད་པོ་དག་ལས་འདས་པར་ཤོག་། དལ་བའི་རྒྱལ་པོ་དམ་པ་ཐོབ་གྱུར་ཅིག་། རྟག་ཏུ་སངས་རྒྱས་འགྲོགས་པ་ཐོབ་པར་ཤོག་། དེ་བཞིན་དུ་སྦྱར་ཏེ་། རྟག་ཏུ་མཐོན་པོའི་གནས་སུ་སྐྱེ་བར་ཤོག་། ནོར་དང་༄༡༢༣བ་འབྲུ་ཡི་མཛོད་རྣམས་འབྱོར་གྱུར་ཅིག་། སྙན་དང་གྲགས་དང་གཟུགས་དང་ཁ་དོག་གིས་༎ བསྐལ་པ་དུ་མར་ལེགས་པར་བརྒྱན་པར་ཤོག་། བུད་མེད་ཐམས་ཅད་རྟག་ཏུ་པོར་གྱུར་ཏེ་༎ ༎ དཔའ་ཞིང་རྟུལ་ཕོད་མཁས་ཤིང་གསལ་བར་ཤོག་། དེ་ཀུན་རྟག་ཏུ་བྱང་ཆུབ་ཕྱིར་སྤྱོད་༎ ༎ གྱུར་༎ ཕ་རོལ་ཕྱིན་པ་དྲུག་ལ་སྤྱོད་པར་ཤོག་། ཕྱོགས་བཅུ་དག་ན་རིན་ཆེན་༎ ༎ གྱུར་༎ ཤིང་དབང་དྲུང་༎ སངས་རྒྱས་བདེར་བཞུགས་རིན་ཆེན་བེཨེ་དའུ་རྱའི་༎ ཁྲི་ལ་བཞུགས་པ་དག་ནི་མཐོང་གྱུར་ཅིག་། ཆོས་བསྟན་པ་ཡང་བདག་གིས་དེ་ཐོབ་ཤོག་། ཅེས་བྱ་བའོ་། ༎ ། བམ་པོ་བཅུ་པ་། གཏི་མུག་གི་ཕྲ་རྒྱས་ཀྱི་གཉེན་པོ་ནི་རྟེན་ཅིང་འབྲེལ་པར་འབྱུང་བ་ལ་ལྟ་བའོ་༎ དེ་ལ་རྟེན་ཅིང་འབྲེལ་བར་འབྱུང་བ་ནི་༎ སའ་ལུ་ལྗང་པའི་མདོ་ལས་བསྟན་པ་སྟེ་། དེ་ལ་ནང་གི་རྟེན་ཅིང་འབྲེལ་བར་འབྱུང་བ་རྒྱུ་དང་འབྲེལ་པ་གང་ཞེ་ན་། གང་འདི་མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱ་བ་ནས་སྐྱེ་བའི་རྐྱེན་གྱིས་རྒ་ཤི་ཞེས་བྱ་བའི་བར་དུའོ་༎ གལ་ཏེ་མ་རིག་པ་མ་བྱུང་ན་འདི་སྙམ་དུ་བདག་གིས་འདུ་བྱེད་ཀྱང་མ་མཐོང་ཞིང་། དེ་བཞིན་དུ་སྐྱེ་བ་མ་བྱུང་དུ་ཟིན་ན་རྒ་ཤིའི་བར་དུ་ཡང་མི་མཐོང་བ་ཞིག་ན་། འོན་ཀྱང་མ་རིག་པ་ཡོད་པ་ལས་འདུ་བྱེད་རྣམས་མངོན་པར་འགྲུབ་པར་འགྱུར་བ་ནས་སྐྱེ་བ་ཡོད་པ་ལས་རྒ་ཤིའི་བར་དུ་མངོན་པར་འགྲུབ་པར་འགྱུར་རོ་༎ དེ་ལ་མ་རིག་པ་ཡང་འདི་སྙམ་དུ་བདག་གིས་འདུ་བྱེད་རྣམས་མངོན་པར་བསྒྲུབ་པོ་སྙམ་དུ་མི་སེམས་སོ་༎ འདུ་བྱེད་རྣམས་ཀྱང་འདི་སྙམ་དུ་བདག་ཅག་ནི་མ་རིག་པས་མངོན་པར་བསྒྲུབ་པོ་སྙམ་དུ་མི་སེམས་པ་ནས་། དེ་བཞིན་དུ་སྐྱེ་བ་ཡང་འདི་སྙམ་དུ་བདག་གིས་རྒ་ཤི་མངོན་པར་བསྒྲུབ་པོ་སྙམ་དུ་མི་སེམས་ཤིང་། རྒ་ཤི་ཡང་འདི་སྙམ་དུ་བདག་ནི་སྐྱེ་བས་མངོན་པར་བསྒྲུབ་པོ་སྙམ་དུ་མི་སེམས་པའི་བར་དུ་སྟེ་། འོན་ཀྱང་མ་རིག་པ་ཡོད་པ་ལས་འདུ་བྱེད་རྣམས་མངོན་པར་འགྲུབ་ཅིང་། འབྱུང་བར་འགྱུར་བ་ནས་། དེ་བཞིན་དུ་སྐྱེ་བ་ཡོད་པ་ལས་རྒ་ཤིའི་བར་དུ་མངོན་པར་འགྲུབ་ཅིང་འབྱུང་བར་འགྱུར་ཏེ་། དེ་ལྟར་ན་ནང་གི་རྟེན་ཅིང་འབྲེལ་བར་འབྱུང་བའི་རྒྱུ་དང་འབྲེལ་པར་བལྟའོ་༎ ནང་གི་རྟེན་ཅིང་འབྲེལ་པར་འབྱུང་བ་རྐྱེན་དང་འབྲེལ་བ་ཇི་ལྟར་ལྟ་ཞེ་ན་ཁམས་དྲུག་འདུས་པའི་ཕྱིར་༄༡༢༤ཨ་༌་༎ ཏེ་༏་ཁམས་དྲུག་པོ་གང་དག་འདུས་པའི་ཕྱིར་ཞེ་ན་། འདི་ལྟ་སྟེ་། ས་དང་ཆུ་དང་མེ་དང་རླུང་དང་ནམ་མཁའ་དང་རྣམ་པར་ཤེས་པའི་ཁམས་འདུས་པ་ལས་ནང་གི་རྟེན་ཅིང་འབྲེལ་བར་འབྱུང་བ་རྐྱེན་དང་འབྲེལ་པར་བལྟའོ་༎ དེ་ལ་ནང་གི་རྟེན་ཅིང་འབྲེལ་པར་འབྱུང་བའི་སའི་ཁམས་གང་ཞེ་ན་། གང་འདི་འདུས་ནས་ལུས་ཀྱི་སྲ་བའི་དངོས་པོ་མངོན་པར་འགྲུབ་པར་བྱེད་པ་འདི་ནི་སའི་ཁམས་ཞེས་བྱའོ་༎ གང་ལུས་སྡུད་པའི་བྱ་བ་བྱེད་པ་འདི་ནི་ཆུའི་ཁམས་ཞེས་བྱའོ་༎ གང་ལུས་ཀྱི་བྲོས་པ་དང་འཐུངས་པ་དང་འཆོས་པ་དང་མྱངས་པ་རྣམས་འཇུ་བར་བྱེད་པ་འདི་ནི་མེའི་ཁམས་ཞེས་བྱའོ་༎ གང་ལུས་ཀྱི་དབུགས་ཕྱི་ནང་དུ་རྒྱུ་བའི་བྱ་བ་བྱེད་པ་དེ་ནི་རླུང་གི་ཁམས་ཞེས་བྱའོ་༎ གང་ལུས་ཀྱི་ནང་སྦུབས་ཡོད་པར་བྱེད་པ་འདི་ནི་ནམ་མཁའི་ཁམས་ཞེས་བྱའོ་༎ གང་མདུང་ཁྱིམ་གྱི་ཚུལ་དུ་ལུས་ཀྱི་མིང་དང་གཟུགས་ཀྱི་མྱུ་གུ་མངོན་པར་འགྲུབ་པར་བྱེད་པ་རྣམ་པར་ཤེས་པ་ལྔའི་ཚོགས་སུ་གཏོགས་པ་དང་ཟག་པ་དང་བཅས་པའི་ཡིད་ཀྱི་རྣམ་པར་ཤེས་པ་འདི་ནི་རྣམ་པར་ཤེས་པའི་ཁམས་ཞེས་བྱའོ་༎ རྐྱེན་འདི་དག་མེད་པར་ལུས་སྐྱེ་བར་མི་འགྱུར་གྱི་ནམ་ནང་གི་སའི་ཁམས་ཚང་ཞིང་དེ་བཞིན་དུ་ཆུ་དང་མེ་དང་རླུང་དང་ནམ་མཁའ་དང་རྣམ་པར་ཤེས་པའི་ཁམས་རྣམས་ཀྱང་ཚང་བར་༎ གྱུར་ལ་། ཐམས་ཅད་འདུས་པ་དེ་ལས་ལུས་མངོན་པར་འགྲུབ་པར་འགྱུར་རོ་༎ དེ་ལ་སའི་ཁམས་ཀྱང་འདི་སྙམ་དུ་བདག་གིས་ལུས་ཀྱི་སྲ་བའི་དངོས་པོ་མངོན་པར་བསྒྲུབ་པོ་སྙམ་དུ་མི་སེམས་སོ་༎ ཆུའི་ཁམས་ཀྱང་འདི་སྙམ་དུ་བདག་གིས་ལུས་སྡུད་པའི་བྱ་བ་འདི་བྱའོ་སྙམ་དུ་མི་སེམས་སོ་༎ མེའི་ཁམས་ཀྱང་འདི་སྙམ་དུ་བདག་གིས་ལུས་ཀྱིས་ཟོས་པ་དང་འཐུངས་པ་དང་འཆོས་པ་དང་མྱངས་པ་རྣམས་འཇུ་བར་བྱའོ་སྙམ་དུ་མི་སེམས་༎ སོ་༎ རླུང་གི་ཁམས་ཀྱང་འདི་སྙམ་དུ་བདག་གིས་ལུས་ཀྱི་དབུགས་ཕྱི་ནང་དུ་རྒྱུ་བའི་བྱ་བ་བྱའོ་སྙམ་དུ་མི་སེམས་སོ་༎ ནམ་མཁའི་ཁམས་ཀྱང་འདི་སྙམ་དུ་བདག་གིས་ལུས་ཀྱི་ནང་སྐབས་ཡོད་པར་བྱའོ་སྙམ་དུ་མི་སེམས་སོ་༎ རྣམ་པར་ཤེས་པའི་ཁམས་ཀྱང་འདི་སྙམ་དུ་བདག་གིས་ལུས་ཀྱི་མིང་དང་གཟུགས་མངོན་པར་བསྒྲུབ་པོ་སྙམ་དུ་མི་སེམས་སོ་༎ ལུས་༄༡༢༤བ་ཀྱང་འདི་སྙམ་དུ་བདག་ནི་རྐྱེན་འདི་དག་གིས་བསྐྱེད་དོ་སྙམ་དུ་མི་སེམས་མོད་ཀྱི་། འོན་ཀྱང་རྐྱེན་འདི་དག་ཡོད་ན་ལུས་སྐྱེ་བར་འགྱུར་རོ་༎ དེ་ལ་སའི་ཁམས་ནི་བདག་མ་ཡིན་། སེམས་ཅན་མ་ཡིན་། སྲོག་མ་ཡིན་། སྐྱེ་བ་པོ་མ་ཡིན་། ཤེད་ལས་སྐྱེས་པ་མ་ཡིན་། ཤེད་བུ་མ་ཡིན་། བུད་མེད་མ་ཡིན་། སྐྱེས་པ་མ་ཡིན་། མ་ནིང་མ་ཡིན་། ང་མ་ཡིན་། བདག་གི་མ་ཡིན་། གཞན་སུའི་ཡང་མ་ཡིན་ནོ་༎ དེ་བཞིན་དུ་སའི་ཁམས་དང་། ཆུའི་ཁམས་དང་། མེའི་ཁམས་དང་། རླུང་གི་ཁམས་དང་། ནམ་མཁའི་ཁམས་དང་། རྣམ་པར་ཤེས་པའི་ཁམས་ཀྱང་བདག་མ་ཡིན་། སེམས་ཅན་མ་ཡིན་། སྲོག་མ་ཡིན་། སྐྱེ་བ་པོ་མ་ཡིན་། ཤེད་ལས་སྐྱེས་པ་མ་ཡིན་། ཤེད་བུ་མ་ཡིན་། བུད་མེད་མ་ཡིན་། སྐྱེས་པ་མ་ཡིན་། མ་ནིང་མ་ཡིན་། ང་མ་ཡིན་། བདག་གི་མ་ཡིན་། གཞན་སུའི་ཡང་མ་ཡིན་ནོ་༎ དེ་ལ་མ་རིག་པ་གང་ཞེ་ན་། ཁམས་དྲུག་པོ་འདི་དག་ཉིད་ལ་གང་གཅིག་པུར་འདུ་ཤེས་པ་དང་། རིལ་པོར་འདུ་ཤེས་པ་དང་། རྟག་པར་འདུ་ཤེས་པ་དང་། བརྟན་པར་འདུ་ཤེས་པ་དང་། ཐེར་ཟུག་ཏུ་འདུ་ཤེས་པ་དང་། བདེ་བར་འདུ་ཤེས་པ་དང་། བདག་ཏུ་འདུ་ཤེས་པ་དང་། སེམས་ཅན་དང་། སྲོག་དང་སྐྱེ་བ་པོ་དང་། གསོ་བ་དང་༏་སྐྱེས་བུ་དང་། གང་ཟག་ཏུ་འདུ་ཤེས་པ་དང་ཤེད་ལས་སྐྱེས་པ་དང་། ཤེད་བུར་འདུ་ཤེས་པ་དང་། ང་ཞེས་བྱ་བ་དང་བདག་གི་ཞེས་བྱ་བར་འདུ་ཤེས་པ་སྟེ་། འདི་ལྟ་བུ་ལ་སོགས་པ་མི་ཤེས་པ་རྣམ་པ་སྣ་ཚོགས་པ་འདི་ནི་མ་རིག་པ་ཞེས་བྱའོ་༎ དེ་ལྟར་མ་རིག་པ་ཡོད་པས་ཡུལ་རྣམས་ལ་འདོད་ཆགས་དང་ཞེ་སྡང་དང་གཏི་མུག་བྱའོ་༎ འཇུག་སྟེ་། དེ་ལ་ཡུལ་རྣམས་ལ་འདོད་ཆགས་དང་ཞེ་སྡང་དང་གཏི་མུག་གང་ཡིན་པ་འདི་ནི་མ་རིག་པའི་རྐྱེན་གྱིས་འདུ་བྱེད་བྱའོ་༎ འཇུག་སྟེ་། རྣམས་ཞེས་བྱའོ་༎ དངོས་པོ་སོ་སོར་རྣམ་པར་རིག་པ་ནི་རྣམ་པར་བྱའོ་༎ འཇུག་སྟེ་། རྣམས་ཞེས་བྱའོ་༎ ཤེས་པའོ་༎ རྣམ་པར་ཤེས་པ་དང་ལྷན་ཅིག་བྱུང་བ་ཉེ་བར་ལེན་པའི་ཕུང་པོ་བཞི་པོ་འདི་དག་ནི་མིང་དང་གཟུགས་སོ་༎ མིང་དང་གཟུགས་ལ་བརྟེན་པའི་དབང་པོ་རྣམས་ནི་སྐྱེ་མཆེད་དྲུག་གོ་༎ ཆོས་གསུམ་འདུས་པ་ནི་རེག་པའོ་༎ རེག་པ་མྱོང་བ་ནི་ཚོར་བའོ་༎ ཚོར་བ་ལ་ཞེན་པ་ནི་སྲེད་པའོ་༎ སྲེད་པ་འཕེལ་བ་ནི་ལེན་པའོ་༎ ལེན་པ་ལས་༄༡༢༥ཨ་༌་༎ སྐྱེ་བ་ཡང་སྲིད་པ་སྐྱེ་བའི་ལས་ནི་སྲིད་པའོ་༎ རྒྱུ་དེ་ལས་ཕུང་པོ་འབྱུང་བ་ནི་སྐྱེ་བའོ་༎ སྐྱེས་ནས་ཕུང་པོ་སྨིན་པ་ནི་རྒ་བའོ་༎ རྒས་ནས་ཕུང་པོ་འཇིག་པ་ནི་འཆི་བའོ་༎ འཆི་བ་ན་རྨོངས་པ་མངོན་པར་ཆགས་པ་དང་བཅས་པའི་ནང་གི་ཡོངས་སུ་གདུང་བ་ནི་མྱ་ངན་ཏོ་༎ མྱ་ངན་ལས་བྱུང་བའི་ཚིག་ཏུ་སྨྲེ་བ་ནི་སྨྲེ་སྔགས་འདོན་པའོ་༎ རྣམ་པར་ཤེས་པ་ལྔའི་ཚོགས་དང་ལྡན་པའི་མི་བདེ་བ་མྱོང་བ་ནི་སྡུག་བསྔལ་ལོ་༎ ཡིད་ལ་བྱེད་པ་དང་ལྡན་པ་ཡིད་ཀྱི་སྡུག་བསྔལ་ནི་ཡིད་མི་བདེ་བའོ་༎ གཞན་ཡང་འདི་ལྟ་བུ་ལ་སོགས་པ་ཉེ་བའི་ཉོན་མོངས་པ་གང་ཡིན་པ་དེ་དག་ནི་འཁྲུག་པ་ཞེས་བྱའོ་༎ དེ་བཞིན་དུ་སྦྱར་ཏེ་། དེ་ལ་མུན་པ་ཆེན་པོའི་ཕྱིར་མ་རིག་པའོ་༎ མངོན་པར་འདུ་བྱེད་པའི་ཕྱིར་འདུ་བྱེད་རྣམས་སོ་༎ རྣམ་པར་རིག་པའི་ཕྱིར་རྣམ་པར་ཤེས་པའོ་། རྟེན་པའི་ཕྱིར་མིང་དང་གཟུགས་སོ་༎ སྐྱེ་བའི་སྒོའི་ཕྱིར་སྐྱེ་མཆེད་དྲུག་གོ་༎ རེག་པའི་ཕྱིར་རེག་པའོ་༏་། མྱོང་བའི་ཕྱིར་ཚོར་བའོ་༎ སྐོམ་པའི་ཕྱིར་སྲེད་པའོ་༎ ཉེ་བར་ལེན་པའི་ཕྱིར་ལེན་པའོ་༎ ཡང་སྲིད་པ་སྐྱེད་པའི་ཕྱིར་སྲིད་པའོ་༎ ཕུང་པོ་འབྱུང་བའི་ཕྱིར་སྐྱེ་བའོ་༎ ཕུང་པོ་སྨིན་པའི་ཕྱིར་རྒ་བའོ་༎ འཇིག་པའི་ཕྱིར་འཆི་བའོ་༎ མྱ་ངན་བྱེད་པའི་ཕྱིར་མྱ་ངན་ཏོ་༎ ཚིག་གིས་སྨྲ་བའི་ཕྱིར་སྨྲེ་སྔགས་འདོན་པའོ་༎ ལུས་ལ་གནོད་པའི་ཕྱིར་སྡུག་བསྔལ་ལོ་༎ སེམས་ལ་གནོད་པའི་ཕྱིར་ཡིད་མི་བདེ་བའོ་༎ ཉོན་མོངས་པའི་ཕྱིར་འཁྲུག་པའོ་༎ གཞན་ཡང་དེ་ཁོ་ན་མི་རྟོགས་ཤིང་ལོག་པར་རྟོགས་པའི་མི་ཤེས་པ་ནི་མ་རིག་པའོ་༎ དེ་ལྟར་མ་རིག་པ་ཡོད་པ་ན་འདུ་བྱེད་རྣམ་པ་གསུམ་མངོན་པར་འགྲུབ་སྟེ་། བསོད་ནམས་སུ་ཉེ་བར་འགྲོ་བ་དང་། བསོད་ནམས་མ་ཡིན་པར་ཉེ་བར་འགྲོ་བ་དང་། མི་ག-ཡོ་བར་ཉེ་བར་འགྲོ་བ་སྟེ་འདི་ནི་མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱའོ་༎ བསོད་ནམས་སུ་ཉེ་བར་འགྲོ་བའི་འདུ་བྱེད་རྣམས་ལས་བསོད་ནམས་སུ་ཉེ་བར་འགྲོ་བའི་རྣམ་པར་ཤེས་པ་ཉིད་དུ་འགྱུར་༎ བསོད་ནམས་མ་ཡིན་པར་ཉེ་བར་འགྲོ་བའི་འདུ་བྱེད་རྣམས་ལ་བསོད་ནམས་མ་ཡིན་པར་ཉེ་བར་འགྲོ་བའི་རྣམ་པར་ཤེས་པ་ཉིད་དུ་འགྱུར་། མི་ག-ཡོ་བར་ཉེ་བར་འགྲོ་བའི་འདུ་བྱེད་རྣམས་ལས་མི་ག-ཡོ་བར་ཉེ་བར་འགྲོ་བའི་རྣམ་པར་ཤེས་པ་ཉིད་དུ་འགྱུར་ཏེ་༄༡༢༥བ་འདི་ནི་འདུ་བྱེད་ཀྱི་རྐྱེན་གྱིས་རྣམ་པར་ཤེས་པ་ཞེས་བྱའོ་༎ མིང་དང་གཟུགས་ཀྱང་དེ་བཞིན་ནོ་༎ མིང་དང་གཟུགས་རྣམ་པར་འཕེལ་བར་སྐྱེ་མཆེད་དྲུག་གི་སྒོ་ནས་བྱ་བ་བྱེད་པ་རྣམས་འབྱུང་སྟེ་། དེ་ནི་མིང་དང་གཟུགས་ཀྱི་རྐྱེན་གྱིས་སྐྱེ་མཆེད་དྲུག་ཅེས་བྱའོ་༎ སྐྱེ་མཆེད་དྲུག་པ་དག་ལས་རེག་པའི་ཚོགས་དྲུག་འབྱུང་སྟེ་། དེ་ནི་སྐྱེ་མཆེད་དྲུག་གི་རྐྱེན་གྱིས་རེག་པ་ཞེས་བྱའོ་༎ ཇི་ལྟ་བུར་རེག་པ་འབྱུང་བ་དེ་ལྟ་བུར་ཚོར་བ་འབྱུང་སྟེ་། དེ་ནི་རེག་པའི་རྐྱེན་གྱིས་ཚོར་བ་ཞེས་བྱའོ་༎ ཚོར་བའི་བྱེ་བྲག་དེ་དག་མྱོང་བ་དང་། མངོན་པར་དགའ་བ་དང་ལྷག་པར་ཞེན་པ་དང་། ལྷག་པར་ཞེན་ནས་འདུག་པ་དེ་ནི་ཚོར་བའི་རྐྱེན་གྱིས་སྲིད་པ་ཞེས་བྱའོ་༎ མྱོང་བ་དང་མངོན་པར་དགའ་བ་དང་ལྷག་པར་ཞེན་པ་དང་ལྷག་པར་ཞེན་ནས་འདུག་པ་ལས་བདག་སྡུག་པའི་ངོ་བོ་དང་བདེ་བའི་ངོ་བོ་དང་འབྲལ་བར་མ་གྱུར་ཅིག་སྙམ་དུ་མི་གཏོང་བ་དང་ཕྱིར་ཞིང་དོན་དུ་གཉེར་བ་འདི་ནི་སྲིད་པའི་རྐྱེན་གྱིས་ལེན་པ་ཞེས་བྱའོ་༎ དེ་ལྟར་དོན་དུ་གཉེར་བ་ནས་ཡང་སྲིད་པ་སྐྱེད་པའི་ལས་ལུས་དང་ངག་དང་ཡིད་ཀྱིས་ཀུན་ནས་སློང་བ་དེ་ནི་ལེན་པའི་རྐྱེན་གྱིས་སྲིད་པ་ཞེས་བྱའོ་༎ ལས་དེ་ལས་སྐྱེས་པའི་ཕུང་པོ་རྣམས་གྲུབ་པ་གང་ཡིན་པ་དེ་ནི་སྲིད་པའི་རྐྱེན་གྱིས་སྐྱེ་བ་ཞེས་བྱའོ་༎ སྐྱེས་ནས་མངོན་དུ་གྲུབ་པའི་ཕུང་པོ་རྣམས་ཀྱི་འཕེལ་བ་དང་ཡོངས་སུ་སྨིན་པ་ལས་འཇིགས་པར་འགྱུར་བ་དེ་ནི་སྐྱེ་བའི་རྐྱེན་གྱིས་རྒ་ཤི་ཞེས་བྱའོ་༎ དེ་བཞིན་དུ་སྦྱར་ཏེ་། དེ་ལྟར་རྟེན་ཅིང་འབྲེལ་བར་འབྱུང་བའི་ཡན་ལག་བཅུ་གཉིས་པ་འདི་དག་ནི་གཅིག་གི་རྒྱུ་གཅིག་གཅིག་གི་རྐྱེན་གཅིག་། རྟག་པ་མ་ཡིན་མི་རྟག་པ་ཡང་མ་ཡིན་། འདུས་བྱས་མ་ཡིན་འདུས་མ་བྱས་མ་ཡིན་། རྒྱུ་མེད་པ་མ་ཡིན་རྐྱེན་མེད་པ་མ་ཡིན་། མྱོང་བ་ཡོད་པ་མ་ཡིན་། ཟད་པའི་ཆོས་མ་ཡིན་། འཇིག་པའི་ཆོས་མ་ཡིན་། འགོག་པའི་ཆོས་མ་ཡིན་ཏེ་། ཐོག་མ་མེད་པའི་དུས་ནས་ཞུགས་པ་རྒྱུན་མ་ཆད་པར་རླུང་གི་རྒྱུན་བཞིན་དུ་རྗེས་སུ་ཞུགས་མོད་ཀྱི་། འོན་ཀྱང་ཡན་ལག་བཞི་པོ་འདི་དག་ནི་རྟེན་ཅིང་འབྲེལ་བར་འབྱུང་བའི་ཡན་ལག་བཅུ་གཉིས་པོ་དེ་བསྡུ་བར་བྱ་བའི་རྒྱུར་འགྱུར་མོད་ཀྱི་། རོ་༎ བཞི་གང་ཞེ་ན་། འདི་ལྟ་སྟེ་། མ་རིག་པ་དང་སྲེད་པ་དན་ལས་དང་རྣམ་པར་ཤེས་པའོ་༎ དེ་ལ་རྣམ་པར་ཤེས་པ་ནི་ས་བོན་གྱི་རང་བཞིན་གྱིས་རྒྱུ་བྱེད་དོ་༎ ལས་ནི་ཞིང་༄༡༢༦ཨ་༌་༎ གི་རང་བཞིན་གྱིས་རྒྱུ་བྱེད་དོ་༎ མ་རིག་པ་དང་སྲེད་པ་ནི་ཉོན་མོངས་པའི་རང་བཞིན་གྱིས་རྒྱུ་བྱེད་དོ་༎ དེ་ལ་ལས་དང་ཉོན་མོངས་པ་དག་ནི་ས་བོན་རྣམ་པར་ཤེས་པ་བསྐྱེད་དོ་༎ དེ་ལ་ལས་ནི་ས་བོན་རྣམ་པར་ཤེས་པའི་ཞིང་གི་བྱ་བ་བྱེད་དོ་༎ སྲིད་པ་ནི་ས་བོན་རྣམ་པར་ཤེས་པ་བརླན་པར་བྱེད་དོ་༎ མ་རིག་པ་ནི་ས་བོན་རྣམ་པར་ཤེས་པ་འདེབས་ཏེ་རྐྱེན་དེ་དག་མེད་ན་ས་བོན་རྣམ་པར་ཤེས་པ་མངོན་པར་འགྲུབ་པར་མི་འགྱུར་རོ་༎ དེ་ལ་ལས་ཀྱང་འདི་སྙམ་དུ་བདག་གིས་ས་བོན་རྣམ་པར་ཤེས་པའི་ཞིང་གི་བྱ་བ་བྱའོ་སྙམ་དུ་མི་སེམས་སོ་༎ སྲེད་པ་ཡང་འདི་སྙམ་དུ་བདག་གིས་ས་བེན་རྣམ་པར་ཤེས་པ་བརླན་པར་བྱའོ་སྙམ་དུ་མི་སེམས་སོ་༎ མ་རིག་པ་ཡང་འདི་སྙམ་དུ་བདག་གིས་ས་བོན་རྣམ་པར་ཤེས་པ་གདབ་པོ་སྙམ་དུ་མི་སེམས་སོ་༎ ས་བོན་རྣམ་པར་ཤེས་པ་ཡང་འདི་སྙམ་དུ་བདག་ནི་རྐྱེན་འདི་དག་གིས་བསྐྱེད་དོ་སྙམ་དུ་མི་སེམས་ཏེ་འོན་ཀྱང་ས་བོན་རྣམ་པར་ཤེས་པ་ལས་ཀྱི་ཞིང་ལ་བརྟེན་པ་སྲེད་པའི་རླན་གྱིས་བརླན་པ་མ་རིག་པས་བཏབ་པ་སྐྱེ་བ་ན་། སྐྱེ་བའི་གནས་ཉིང་མཚམས་སྦྱོར་བ་མའི་མངལ་དེ་དང་དེར་མིང་དང་གཟུགས་ཀྱི་མྱུ་གུ་མངོན་པར་འགྲུབ་སྟེ་། མིང་དང་གཟུགས་ཀྱི་མྱུ་གུ་དེ་ཡང་བདག་གིས་མ་བྱས་གཞན་གྱིས་མ་བྱས་གཉི་གས་མ་བྱས་། དབང་ཕྱུག་གིས་མ་བྱས་དུས་ཀྱིས་མ་བསྒྱུར་རང་བཞིན་ལས་མ་བྱུང་བྱེད་པ་ལ་རག་ལས་པ་མ་ཡིན་རྒྱུ་མེད་པ་ལས་ཀྱང་མ་སྐྱེས་། ཏེ་། འོན་ཀྱང་ཕ་དང་མ་ཕྲད་པ་དང་དུས་དང་ལྡན་པ་དང་རྐྱེན་གཞན་ཚོགས་ན་བདག་པོ་མེད་པའི་ཆོས་བདག་གི་མེད་པ་འཛིན་པ་མེད་པ་ནམ་མཁའ་དང་མཚུངས་པ་། སྒྱུ་མའི་མཚན་ཉིད་ཀྱི་རང་བཞིན་དག་ལ་རྒྱུ་དང་རྐྱེན་མ་ཚང་བ་མེད་པའི་ཕྱིར་སྐྱེ་གནས་སུ་ཉིང་མཚམས་སྦྱོར་བ་མའི་མངལ་དེ་དང་དེར་མྱོང་བ་དང་ལྡན་པའི་ས་བོན་རྣམ་པར་ཤེས་པ་མིང་དང་གཟུགས་ཀྱི་མྱུ་གུ་མངོན་པར་སྒྲུབ་པོ་༎ འདི་ལྟ་སྟེ་། མིག་གི་རྣམ་པར་ཤེས་པ་ནི་རྒྱུ་ལྔ་ལས་འབྱུང་སྟེ་། ལྔ་གང་ཞེ་ན་། མིག་ལ་བརྟེན་པ་དང་གཟུགས་དང་སྣང་བ་དང་ནམ་མཁའ་དང་དེ་བསྐྱེད་པའི་ཡིད་ལ་བྱེད་པ་བརྟེན་ནས་མིག་གི་རྣམ་པར་ཤེས་པ་འབྱུང་ངོ་༎ དེ་ལ་མིག་ནི་མིག་གི་རྣམ་པར་ཤེས་པའི་རྟེན་གྱི་བྱ་བ་བྱེད་དོ་༎ གཟུགས་ནི་མིག་གི་རྣམ་པར་ཤེས་པ་དམིགས་པའི་བྱ་བ་བྱེད་༄༡༢༦བ་དོ་༏་། སྣང་བ་ནི་མངོན་པའི་བྱ་བ་བྱེད་དོ་༎ ནམ་མཁའ་ནི་མི་སྒྲིབ་པའི་བྱ་བ་བྱེད་དོ་༎ དེ་བསྐྱེད་པའི་ཡིད་ལ་བྱེད་པ་ནི་སེམས་པའི་བྱ་བ་བྱེད་དོ་༎ རྐྱེན་དེ་དག་མེད་ན་མིག་གི་རྣམ་པར་ཤེས་པ་འབྱུང་བར་མི་འགྱུར་གྱི་། ནམ་ནང་གི་སྐྱ་མཆེད་མིག་མ་ཚང་བར་མ་གྱུར་ལ་། དེ་བཞིན་དུ་གཟུགས་དང་སྣང་བ་དང་། ནམ་མཁའ་དང་དེ་སྐྱེད་པའི་ཡིད་ལ་བྱེད་པ་དག་ཀྱང་མ་ཚང་བར་མ་གྱུར་ཏེ་། ཐམས་ཅད་འདུས་པ་དེ་ལས་མིག་གི་རྣམ་པར་ཤེས་པ་འབྱུང་བར་འགྱུར་རོ་༎ དེ་ལ་མིག་ནི་འདི་སྙམ་དུ་བདག་གིས་མིག་གི་རྣམ་པར་ཤེས་པའི་རྟེན་གྱི་བྱ་བ་བྱའོ་སྙམ་དུ་མི་སེམས་སོ་༎ གཟུགས་ཀྱང་འདི་སྙམ་དུ་བདག་གིས་མིག་གི་རྣམ་པར་ཤེས་པའི་དམིགས་པའི་བྱ་བ་བྱའོ་སྙམ་དུ་མི་སེམས་སོ་༎ སྣང་བ་ཡང་འདི་སྙམ་དུ་བདག་གིས་མིག་གི་རྣམ་པར་ཤེས་པའི་མངོན་པའི་བྱ་བ་བྱའོ་སྙམ་དུ་མི་སེམས་སོ་༎ ནམ་མཁའ་ཡང་འདི་སྙམ་དུ་བདག་གིས་མིག་གི་རྣམ་པར་ཤེས་པའི་མི་སྒྲིབ་པའི་བྱ་བ་བྱའོ་སྙམ་དུ་མི་སེམས་སོ་༎ དེ་བསྐྱེད་པའི་ཡིད་ལ་བྱེད་པ་ཡང་འདི་སྙམ་དུ་བདག་གིས་མིག་གི་རྣམ་པར་ཤེས་པའི་སེམས་པའི་བྱ་བ་བྱའོ་སྙམ་དུ་མི་སེམས་སོ་༎ མིག་གི་རྣམ་པར་ཤེས་པ་ཡང་འདི་སྙམ་དུ་བདག་ནི་རྐྱེན་འདི་དག་གིས་བསྐྱེད་དོ་སྙམ་དུ་མི་སེམས་ཏེ་འོན་ཀྱང་རྐྱེན་འདི་དག་ཡོད་པ་ལས་མིག་གི་རྣམ་པར་ཤེས་པ་སྐྱེ་བར་འགྱུར་རོ་༎ དེ་བཞིན་དུ་དབང་པོ་ལྷག་མ་རྣམས་ལ་ཡང་ཅི་རིགས་སུ་བྱའོ་༎ དེ་ལ་ཆོས་གང་ཡང་འཇིག་རྟེན་འདི་ནས་འཇིག་རྟེན་ཕ་རོལ་ཏུ་མི་འཕོ་མོད་ཀྱི་། རྒྱུ་དང་རྐྱེན་མ་ཚང་བ་མེད་པའི་ཕྱིར་ལས་ཀྱི་འབྲས་བུར་མངོན་པར་ཡང་ཡོད་དོ་༎ དེ་བཞིན་དུ་སྦྱར་ཏེ་། འདི་ལྟ་སྟེ་དཔེར་ན་རབ་ཏུ་ཕྱིས་པའི་མེ་ལོང་གི་དཀྱིལ་འཁོར་ལ་བཞིན་གྱི་གཟུགས་བརྙན་སྣང་བ་ཡང་བཞིན་མེ་ལོང་གི་དཀྱིལ་འཁོར་དུ་མ་འཕོས་མོད་ཀྱི་། རྒྱུ་དང་རྐྱེན་མ་ཚང་བ་མེད་པའི་ཕྱིར་བཞིན་དུ་མངོན་པ་ཡང་ཡོད་དོ་འཕོས་མོད་ཀྱི་། ༎ དེ་བཞིན་དུ་འདི་ནས་ཀྱང་སུ་ཡང་ཤི་འཕོས་པ་མེད་ལ་གཞན་དུ་ཡང་མ་སྐྱེས་ཏེ་། རྒྱུ་དང་རྐྱེན་རྣམས་མ་ཚང་བ་མེད་པའི་ཕྱིར་ལས་ཀྱི་འབྲས་བུར་མངོན་པ་ཡང་ཡོད་དོ་༎ འདི་ལྟ་སྟེ་དཔེར་ན་། ཟླ་བའི་དཀྱིལ་འཁོར་ནི་དཔག་ཚད་བཞི་ཁྲི་ཉིས་སྟོང་ནས་འགྲོ་སྟེ་། འོན་ཀྱང་སྣོད་ཆུང་ངུ་ཆུས་གང་བར་༄༡༢༧ཨ་༌་༎ ཟླ་བའི་དཀྱིལ་འཁོར་གྱི་གཟུགས་བརྙན་སྣང་བ་ཡང་ཟླ་བའི་དཀྱིལ་འཁོར་ནི་གནས་དེ་ནས་མ་འཕོས་ཏེ་། སྣོད་ཆུང་ངུ་ཆུས་གང་བའི་ནང་དུ་སོང་བ་ཡང་མེད་མོད་ཀྱི་རྒྱུ་དང་རྐྱེན་མ་ཚང་བ་མེད་པའི་ཕྱིར་ཟླ་བའི་དཀྱིལ་འཁོར་དུ་སྣང་བ་ཡང་ཡོད་དོ་༎ དེ་བཞིན་དུ་འདི་ནས་ཀྱང་སུ་ཡང་ཤི་འཕོས་པ་མེད་ལ་། གཞན་དུ་ཡང་མ་སྐྱེས་མོད་ཀྱི་རྒྱུ་དང་རྐྱེན་རྣམས་མ་ཚང་བ་མེད་པའི་ཕྱིར་ལས་ཀྱི་འབྲས་བུར་མངོན་པ་ཡང་ཡོད་དོ་༎ འདི་ལྟ་སྟེ་དཔེར་ན་། མེ་ནི་རྒྱུ་དང་རྐྱེན་མ་ཚང་ན་མི་འབར་གྱི་རྒྱུ་དང་རྐྱེན་ཚོགས་པ་ལས་འབར་རོ་༎ དེ་བཞིན་དུ་བདག་པོ་མེད་པའི་ཆོས་བདག་གི་མེད་པ་འཛིན་པ་མེད་པ་ནམ་མཁའ་དང་མཚུངས་པ་སྒྱུ་མའི་མཚན་ཉིད་ཀྱི་རང་བཞིན་དག་ལ་རྒྱུ་དང་རྐྱེན་རྣམས་མ་ཚང་བ་མེད་པའི་ཕྱིར་སྐྱེ་བའི་གནས་ཉིང་མཚམས་སྦྱོར་བ་མའི་མངལ་དེ་དང་དེར་ས་བོན་རྣམ་པར་ཤེས་པ་ལས་དང་ཉོན་མོངས་པ་རྣམས་ཀྱིས་བསྐྱེད་པ་མིང་དང་གཟུགས་ཀྱི་མྱུ་གུ་མངོན་པར་སྒྲུབ་པོ་༏་། དེ་ལ་ནང་གི་རྟེན་ཅིང་འབྲེལ་བར་འབྱུང་བ་རྣམ་པ་ལྔ་སྟེ་། ལྔ་གང་ཞེ་ན་། རྟག་པར་མ་ཡིན་པ་དང་། ཆད་པར་མ་ཡིན་པ་དང་། འཕོ་བར་མ་ཡིན་པ་དང་། རྒྱུ་ཆུང་ངུ་ལས་འབྲས་བུ་ཆེན་པོར་འབྱུང་བ་དང་། དེ་དང་འདྲ་བའི་རྒྱུད་དུའོ་༎ ཇི་ལྟར་རྟག་པར་མ་ཡིན་ནོ་ཞེ་ན་། གང་གི་ཕྱིར་ཐ་མ་འཆི་བའི་ཕུང་པོ་རྣམས་ཀྱང་གཞན་ལ་སྐྱེ་བའི་ཆར་གཏོགས་པ་རྣམས་ཀྱང་གཞན་ཏེ་། ཐ་མ་འཆི་བའི་ཕུང་པོ་གང་ཡིན་པ་དེ་ཉིད་སྐྱེ་བའི་ཆར་གཏོགས་པ་རྣམས་གཞན་ཏེ་། མ་ཡིན་གྱི་། ཐ་མ་འཆི་བའི་ཕུང་པོ་རྣམས་ཀྱང་འགགས་ལ་སྐྱེ་བའི་ཆར་གཏོགས་པའི་ཕུང་པོ་རྣམས་ཀྱང་འབྱུང་བས་དེའི་ཕྱིར་རྟག་པར་མ་ཡིན་ནོ་༎ ཇི་ལྟར་ཆད་པར་མ་ཡིན་ཞེ་ན་། ཐ་མ་འཆི་བའི་ཕུང་པོ་རྣམས་འགགས་པ་ལས་སྐྱེ་བའི་ཆར་གཏོགས་པའི་ཕུང་པོ་རྣམས་འབྱུང་བ་མ་ཡིན་འགགས་པ་ལས་ཀྱང་མ་ཡིན་གྱི་ཐ་མ་འཆི་བའི་ཕུང་པོ་རྣམས་ཀྱང་འགགས་ལ་དེ་ཉིད་ཀྱི་ཚེ་སྐྱེ་བའི་ཆར་གཏོགས་པའི་ཕུང་པོ་རྣམས་སྲང་མདའི་མཐོན་དམན་བཞིན་དུ་འབྱུང་བར་འགྱུར་ཏེ་དེའི་ཕྱིར་ཆད་པར་མ་ཡིན་ནོ་༎ ཇི་ལྟར་འཕོ་བར་མ་ཡིན་ཞེ་ན་། སེམས་ཅན་གྱི་རིས་མི་འདྲ་བ་ནས་སྐལ་བ་མཉམ་པའི་སྐྱེ་བར་སྐྱེ་བ་མངོན་པར་འགྲུབ་པས་དེའི་ཕྱིར་འཕོ་བར་མ་ཡིན་ནོ་༎ ཇི་ལྟར་རྒྱུ་ཆུང་ངུ་ལས་འབྲས་བུ་ཆེན་པོ་འབྱུང་ཞེ་ན་། ༄༡༢༧བ་ལས་ཆུང་ངུ་བྱས་པ་ལས་འབྲས་བུ་ཆེན་པོའི་རྣམ་པར་སྨིན་པ་མྱོང་སྟེ་དེའི་ཕྱིར་རྒྱུ་ཆུང་ངུ་ལས་འབྲས་བུ་ཆེན་པོ་མངོན་པར་འགྲུབ་པོ་༎ ཇི་ལྟར་མྱོང་བར་འགྱུར་བའི་ལས་བྱས་པ་དེ་ལྟ་བུར་མྱོང་བར་འགྱུར་བའི་རྣམ་པར་སྨིན་པ་མྱོང་བས་དེའི་ཕྱིར་དེ་དང་འདྲ་བའི་པོ་༎ རྒྱུད་དུའོ་༎ བཙུན་པ་ཤའ་རིའི་བུ་རྟེན་ཅིང་འབྲེལ་བར་འབྱུང་བ་བཅོམ་ལྡན་འདས་ཀྱིས་ཡང་དག་པར་གསུངས་པ་འདི་གང་ལ་ལ་ཞིག་གིས་ཡང་དག་པའི་ཤེས་རབ་ཀྱིས་འདི་ལྟར་ཡང་དག་པ་ཇི་ལྟ་བ་བཞིན་དུ་རྟག་པར་རྒྱུན་དུ་སྲོག་མེད་པ་དང་སྲོག་དང་བྲལ་བ་དང་པོ་༎ རྒྱུད་དུའོ་༎ ། ཇི་ལྟ་བ་ཉིད་དང་། མ་ནོར་བ་དང་། མ་སྐྱེས་པ་དང་། མ་བྱུང་བ་དང་། མ་བྱས་པ་དང་། འདུས་མ་བྱས་པ་དང་། ཐོགས་པ་མེད་པ་དང་། དམིགས་པ་མེད་པ་དང་། ཞི་བ་དང་། འཇིགས་པ་མེད་པ་དང་། མི་འཕྲོགས་པ་དང་། མི་ཟད་པ་དང་། རྣམ་པར་མ་ཞི་བའི་རང་བཞིན་དུ་མཐོང་བ་དང་། མེད་པ་དང་། གསོག་དང་། གསོབ་དང་། སྙིང་པོ་མེད་པ་དང་། ནད་དང་འབྲས་དང་། ཟུག་རྡུ་དང་། སྡིག་པ་དང་། མི་རྟག་པ་དང་། སྡུག་བསྔལ་བ་དང་། སྟོང་པ་དང་བདག་མེད་པར་ཡང་དག་པར་རྗེས་སུ་མཐོང་བ་དེ་ནི་། ཅི་བདག་སྔོན་གྱི་དུས་ན་བྱུང་བ་ཞིག་གམ་འོན་ཏེ་མ་བྱུང་བ་ཞིག་སྙམ་དུ་སྔོན་གྱི་མཐའ་ལ་མི་རྟོག་གོ་༎ མ་འོངས་པའི་དུས་ན་ཅིར་འགྱུར་ཅི་ལྟ་བུར་འགྱུར་ཞེས་མ་འོངས་པའི་མཐའ་ལ་མི་རྟོག་གོ་༎ འདི་ཅི་ཞིག་འདི་ཅི་ལྟ་བུ་ཞིག་ཅི་ཞིག་ཡོད་ཅིར་འགྱུར་སེམས་ཅན་འདི་དག་གང་ནས་འོངས་འདི་ནས་ཤི་འཕོས་ནས་གང་དུ་འགྲོ་བར་འགྱུར་ཞེས་ད་ལྟར་བྱུང་བ་ལ་ཡང་མི་རྟོག་གོ་ཞེས་བྱ་བའོ་༎ འཕགས་པ་ས་བཅུའི་མདོ་ལས་ཀྱང་གསུངས་ཏེ་། དེ་ལ་མ་རིག་པ་དང་སྲེད་པ་དང་ལེན་པ་ནི་ཉོན་མོངས་པའི་ལམ་གྱི་རྒྱུན་མི་འཆད་པའོ་༎ འདུ་བྱེད་དང་སྲིད་པ་ནི་ལས་ཀྱི་ལམ་གྱི་རྒྱུན་མི་འཆད་པའོ་༎ ལྷག་མ་རྣམས་ནི་སྡུག་བསྔལ་གྱི་ལམ་གྱི་རྒྱུན་མི་འཆད་པར་རབ་ཏུ་རྣམ་པར་ཕྱེའོ་༎ དེ་བཞིན་དུ་སྦྱར་ཏེ་། མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱ་བ་གང་ཡིན་པ་དེ་ནི་སྔོན་གྱི་མཐའ་ལ་ལྟོས་པའོ་༎ རྣམ་པར་ཤེས་པ་ནས་ཚོར་བའི་བར་དེ་ནི་ད་ལྟར་བྱུང་བ་ལ་ལྟོས་པའོ་ལྟོས་པའོ་༎ ༎ སྲེད་པ་ནས་སྲིད་པ་ཞེས་བྱ་བའི་བར་དེ་ནི་ཕྱི་མའི་མཐའ་ལ་ལྟོས་ལྟོས་པའོ་༎ ༎ པ་སྟེ་། དེ་ཕན་ཆད་ཡང་དེ་དག་རབ་ཏུ་འབྱུང་ངོ་༎ དེ་བཞིན་དུ་སྦྱར་ཏེ་། དེ་འདི་སྙམ་༄༡༢༨ཨ་༌་༎ དུ་སེམས་ཏེ་། ལྡན་པ་ལས་ནི་འདུས་བྱས་འབྱུང་ངོ་༎ བྲལ་བ་ལས་ནི་འདུས་བྱས་མི་འབྱུང་ངོ་༎ ཚོགས་པ་ལས་ནི་འདུས་བྱས་འབྱུང་ངོ་༎ མ་ཚོགས་པ་ལས་ནི་འདུས་བྱས་མི་འབྱུང་ངོ་༎ མ་ལ་དེ་ལྟར་བདག་གིས་འདུས་བྱས་ཉེས་པ་མང་པོའི་སྐྱོན་ཆགས་པ་འདི་ལྟ་། བུ་འདི་ཤེས་པར་བྱས་ལ་། འདུ་བ་འདི་དང་ཚོགས་པ་འདིའི་རྒྱུན་གཅད་པར་ཡང་བྱའོ་༎ སེམས་ཅན་ཡོངས་སུ་སྨིན་པར་བྱ་བའི་ཕྱིར་འདུ་བྱེད་རྣམས་ཤིན་ཏུ་ཞི་བར་བྱ་བ་ཐོབ་པར་ཡང་མི་བྱའོ་སྙམ་མོ་ཞེས་གསུངས་ཏེ་༎ འདི་ནི་གཏི་མུག་སྦྱང་བ་མདོར་བསྡུས་པའོ་༎ བསླབ་པ་ཀུན་ལས་བཏུས་པ་ལས་༏་སེམས་ཡོངས་སུ་སྦྱང་བའི་ལེའུ་སྟེ་བཅུ་གཉིས་པའོ་། ༎ ། དེ་ལྟར་སེམས་ལས་སུ་རུང་ནས་དྲན་པ་ཉེ་བར་གཞག་པ་ལ་འཇུག་སྟེ་། དེ་ལ་མི་སྡུག་པའི་སྐབས་ནས་ལུས་དྲན་པ་ཉེ་བར་གཞག་པ་བཤད་ཟིན་ཏོ་༎ དེ་ཉིད་དབྱེ་བའི་བག་ཙམ་ཞིག་ཆོས་ཡང་དག་པར་སྡུད་པའི་མདོ་ལས་གསུངས་ཏེ་། རིགས་ཀྱི་བུ་གཞན་ཡང་བྱང་ཆུབ་སེམས་དཔའ་ནི་འདི་ལྟར་ལུས་འདི་ནི་རྐང་པ་དང་། རྐང་སོར་དང་། བྱིན་པ་དང་། བརླ་དང་། དཀུ་དོ་དང་། ལྟོ་བ་དང་། ལྟེ་བ་དང་། སྒལ་ཚིགས་དང་། སྙིང་དང་། རྩིབ་ལོགས་དང་། སོག་པ་དང་། ལག་པ་དང་། ལག་ངར་དང་། དཔུང་ས་དང་༏་ཐལ་གོང་དང་། མཇིང་པ་དང་། འགྲམ་པ་དང་། དཔྲལ་བ་དང་། མགོ་དང་། མགོའི་ཐོད་པ་འདུས་པ་ཙམ་སྟེ་། ལས་འབྱུང་བའི་བྱེད་པ་པོས་བསགས་པ་། ཉོན་མོངས་པ་དང་ཉེ་བའི་ཉོན་མོངས་པ་དང་ཀུན་དུ་རྟོག་པ་དང་། རྣམ་པར་རྟོག་པ་ཐ་དད་པ་བརྒྱ་སྟོང་གི་གནས་སུ་གྱུར་པའོ་༎ འདིར་ཁམས་ཀྱི་རྫས་མང་པོ་འདུས་པ་ནི་འདི་ལྟ་སྟེ་། སྐྲ་དང་ཁ་སྤུ་དང་སེན་མོ་དང་སོ་དང་རུས་པ་དང་པགས་པ་དང་ཤ་དང་ཤའི་སྤྲི་དང་རྒྱུས་པ་དང་ཚིལ་དང་ཞག་དང་ཆུ་སེར་དང་མཆེར་པ་དང་གཅིན་དང་ཕྱི་ས་དང་། ཕོ་བ་དང་ལོང་ཀ་དང་ཁྲག་དང་སྣབས་དང་མཁྲིས་པ་དང་། རྣག་དང་མཆིལ་མ་དང་ཀླད་པ་དང་ཀླད་རྒྱས་རྣམས་ཏེ་། དེ་ལྟར་རྫས་མང་པོ་འདུས་པ་ཡིན་ནོ་༎ འདི་ལ་ལུས་ཞེས་ཇི་སྐད་དུ་བྱ་སྙམ་དུ་ལུས་དྲན་པ་ཉེ་བར་འཇོག་གོ་༎ དེ་ལ་སོ་སོར་རྟོག་པ་ན་འདི་སྙམ་དུ་སེམས་ཏེ་། ལུས་འདི་ནི་ནམ་མཁའ་དང་མཚུངས་སོ་སྙམ་ནས་དེ་ལུས་ལ་ནམ་མཁའ་ལྟར་དྲན་པ་ཉེ་༄༡༢༨བ་བར་འཇོག་གོ་༎ དེ་ཐམས་ཅད་ནམ་མཁའ་ལྟར་མཐོང་ངོ་༎ དེ་ལུས་ཡོངས་སུ་ཤེས་པའི་ཕྱིར་གང་དུ་ཡང་དྲན་པ་ཉེ་བར་མི་འཇོག་གོ་༎ རྣམ་པར་མི་འཇོག་གོ་༎ རྣམ་པར་མི་འཕྲོའོ་ཞེས་བྱ་བའོ་༎ ཡང་གསུངས་པ་། ལུས་འདི་ནི་སྔོན་གྱི་མཐའ་ནས་ཀྱང་མ་འོངས་། ཕྱི་མའི་མཐར་ཡང་མི་འགྲོ་། སྔོན་གྱི་མཐའ་དང་ཕྱི་མའི་མཐའ་ལ་ཡང་མི་གནས་ཏེ་། གཞན་དུ་ན་ཡང་དག་པ་མ་ཡིན་པ་ཕྱིན་ཅི་ལོག་ལས་བྱུང་བ་། བྱེད་པ་པོ་དང་ཚོར་བ་པོ་མེད་པ་། ཐོག་མ་དང་ཐ་མ་དང་དབུས་མེད་པ་། རྩ་བ་གནས་པ་མེད་པ་། བདག་པོ་མེད་པ་ངའི་བ་མེད་པ་ཡོངས་སུ་འཛིན་པ་མེད་པ་སྟེ་། ཚོགས་ཞེས་བྱ་བ་དང་ལུས་ཞེས་བྱ་བ་དང་ལོངས་སྤྱོད་ཅེས་བྱ་བ་དང་གནས་ཞེས་བྱ་བ་དང་རྟེན་ཞེས་བྱ་བ་དང་ཚང་ཞེས་བྱ་བ་དང་། སྐྱེ་མཆེད་ཅེས་བྱ་བ་ནི་གློ་བུར་གྱི་ཐ་སྙད་རྣམས་ཀྱིས་ཐ་སྙད་བཏགས་པའོ་༎ ལུས་འདི་ནི་སྙིང་པོ་མེད་པ་སྟེ་། ཕ་དང་མའི་ཁུ་བ་དང་ཁྲག་ལས་བྱུང་བ་མི་གཙང་བ་རུལ་བ་རང་བཞིན་གྱིས་དྲི་མི་ཞིམ་པ་། འདོད་ཆགས་དང་ཞེ་སྡང་དང་གཏི་མུག་དང་འཇིགས་པ་དང་སྒྱིད་ལུག་པའི་རྐུན་པོས་ཞིམ་པ་། དཀྲུགས་པ་། རྟག་ཏུ་འཇིག་པ་འབྲལ་བ་འབྲུལ་བ་རྣམ་པར་འཐོར་བ་རྣམ་པར་འཇོམས་པའི་ཆོས་ཅན་། ནད་ཐ་དད་པ་བརྒྱ་སྟོང་གི་ཚང་ངོ་སྙམ་དུ་ལུས་ལ་དྲན་པ་ཉེ་བར་འཇོག་གོ་ཞེས་བྱ་བའོ་༎ འཕགས་པ་གཙུག་ན་རིན་པོ་ཆེའི་མདོ་ལས་ཀྱང་། ཀྱེ་མའོ་ལུས་འདི་ནི་མི་རྟག་པའི་རྣམ་པ་སྟེ་རིང་པོར་མི་གནས་པ་ཐ་མར་འཆི་བ་ཡིན་པར་ཤེས་ནས་ལུས་ཀྱི་ཕྱིར་མི་མཐུན་པའི་འཚོ་བ་མི་སྤྱོད་ཅིང་སྙིང་པོ་ལེན་ཏོ་༎ དེ་སྙིང་པོ་གསུམ་ལེན་ཏེ་། གསུམ་གོང་ཞེ་ན་། ལུས་ཀྱི་སྙིང་པོ་དང་། ལོངས་སྤྱོད་ཀྱི་སྙིང་པོ་དང་། འཚོ་བའི་སྙིང་པོའོ་༎ དེ་ལུས་མི་རྟག་གོ་སྙམ་ནས་སེམས་ཅན་ཐམས་ཅད་ཀྱི་བྲན་དང་སློབ་མར་ཁས་བླངས་ཏེ་ཅི་བྱའོ་ཅོག་ལ་འབད་པ་ཡིན་། ལུས་མི་རྟག་གོ་སྙམ་ནས་ལུས་ཀྱི་ཉེས་པ་ཡོན་པོ་དང་ག-ཡོ་དང་ཚུལ་འཆོས་པ་ཐམས་ཅད་མི་བྱེད་དོ་༎ ལུས་མི་རྟག་གོ་སྙམ་ནས་སྲོག་ལ་བག་མི་སྟོན་པར་འགྱུར་ཏེ་སྲོག་གི་ཕྱིར་ཡང་སྡིག་པའི་ལས་མི་བྱེད་དོ་༎ ལུས་མི་རྟག་གོ་སྙམ་ནས་ལོངས་སྤྱོད་ལ་སྤྱོད་པ་སྲེད་ཅིང་ཆགས་པར་མི་བྱེད་དེ་དེ་བདོག་པ་ཐམས་ཅད་ཡོངས་སུ་གཏོང་བ་ཡིན་ནོ་༎ རིགས་ཀྱི་བུ་༄༡༢༩ཨ་༌་༎ གཞན་ཡང་བྱང་ཆུབ་སེམས་དཔའ་ལུས་ལ་ལུས་ཀྱི་རྗེས་སུ་ལྟ་བའི་དྲན་པ་ཉེ་བར་གཞག་པ་བསྒོམ་པ་། བདག་གི་ལུས་དེ་ལས་སེམས་ཅན་ཐམས་ཅད་ཀྱི་ལུས་ཉེ་བར་འདོགས་ཤིང་བདག་གིས་སེམས་ཅན་ཐམས་ཅད་ཀྱི་ལུས་སངས་རྒྱས་ཀྱི་སྐུའི་གནས་ལ་གནས་པར་བྱའོ་སྙམ་སྟེ་། ཇི་ལྟར་དེ་བཞིན་གཤེགས་པའི་སྐུ་ཟག་པ་མེད་པ་ལྟར་རང་གི་ལུས་ཀྱི་ཆོས་ཉིད་ལ་ཡང་དེ་བཞིན་དུ་རྟོག་གོ་༎ དེ་ཟག་པ་མེད་པའི་ཆོས་ལ་མཁས་པས་སེམས་ཅན་ཐམས་ཅད་ཀྱི་ལུས་ཀྱང་དེའི་མཚན་ཉིད་དུ་རབ་ཏུ་ཤེས་སོ་ཞེས་བྱ་བ་ལ་སོགས་པ་གསུངས་སོ་༎ ཁྱིམ་བདག་དཔས་བྱིན་གྱིས་ཞུས་པ་ལས་ཀྱང་། འདི་ལྟ་སྟེ་ལུས་འདི་མཐར་གྱིས་འགྲུབ་པ་དང་མཐར་གྱིས་འཇིག་པ་དང་རྡུལ་ཕྲ་རབ་བསྩགས་པ་དང་ཁོང་སྟོང་དང་དགྱེ་གུ་ཅན་དང་བུ་ག་དགུ་དང་སྤུའི་ཁུང་བུ་ནས་ཟག་པ་དང་། གྲོག་མཁར་ལྔར་སྤྲུལ་གདུག་པའི་གནས་སུ་གྱུར་པ་དང་། མ་སྐྱེས་དགྲའི་སྤྲེའུ་ལྟར་གྲོགས་ལ་འཁུ་བ་དང་། བཤེས་གཉེན་ངན་པ་ལྟར་འདྲིད་པའི་བདག་ཉིད་ཅན་དང་། དབུ་བ་རྡོས་པ་ལྟར་རང་བཞིན་གྱིས་ཉམ་ཆུང་བ་དང་། ཆུའི་ཆུ་བུར་ལྟར་བྱུང་ནས་འཇིག་ཅིང་འཇུ་བ་དང་། སྨིག་རྒྱུ་ལྟར་སླུ་བའི་བདག་ཉིད་ཅན་དང་། ཆུ་ཤིང་ལྟར་བཤིག་ན་སྙིང་པོ་མེད་པ་དང་། སྒྱུ་མ་ལྟར་སླུ་བའི་བདག་ཉིད་ཅན་དང་། རྒྱལ་པོ་ལྟར་བསྒོ་བླག་མང་བ་དང་། དགྲ་ལྟར་གླགས་ལྟ་བ་དང་། རྐུན་པོ་ལྟར་ཡིད་བརྟན་དུ་མི་རུང་བ་དང་གཤེད་མ་ལྟར་རྗེས་སུ་ཆགས་པ་མེད་པ་དང་། མི་མཛའ་བ་ལྟར་མི་ཕན་པར་འདོད་པ་དང་། གསོད་པ་ལྟར་ཤེས་རབ་ཀྱི་སྲོག་གི་བར་ཆད་བྱེད་པ་དང་། གྲོང་སྟོང་ལྟར་བདག་དང་བྲལ་བ་དང་། རྫ་མཁན་གྱི་སྣོད་ལྟར་མཐར་འཇིག་པ་དང་། རྫིང་ལྟར་མི་གཙང་བ་སྣ་ཚོགས་ཀྱིས་ཡོངས་སུ་གང་བ་དང་། སྦང་མའི་སྣོད་ལྟར་མི་གཙང་བ་ཟག་པ་དང་། དེ་བཞིན་དུ་སྦྱར་ཏེ་། རྨ་ལྟར་བསྐྱོད་མི་བཟོད་པ་དང་། ཟུག་རྔུ་ལྟར་གནོད་པའི་བདག་ཉིད་ཅན་དང་༏་ཁང་རྙིང་ལྟར་བཅོས་ལེགས་བྱ་ཞིང་བརྟེན་པ་དང་། གྲུ་རྙིང་ལྟར་བཅོས་ལེགས་བྱ་ཞིང་སྤྱད་པ་དང་། བུམ་པ་སོ་མ་བཏང་བ་ལྟར་ནན་ཏན་གྱིས་བག་བྱ་དགོས་པ་དང་། དེ་བཞིན་དུ་སྦྱར་ཏེ་། ཆུ་འགྲམ་གྱི་ཤིང་ལྟར་ག-ཡོ་ཞིང་འགུལ་བ་དང་། ཆུ་ཀླུང་ཆེན་པོའི་རྒྱུན་ལྟར་མཐར་འཆི་༄༡༢༩བ་བའི་རྒྱ་མཚོ་ལ་ཐུག་པ་དང་། གློ་བུར་བའི་ཁྱིམ་ལྟར་སྡུག་བསྔལ་ཐམས་ཅད་ཀྱི་གནས་སུ་གྱུར་པ་དང་། མགོན་མེད་པའི་གནས་ཁང་ལྟར་ཡོངས་སུ་གཟུང་བ་མེད་པ་དང་། བཙོན་སྲུང་ལྟར་གསུག་གིས་བསྒྲུབ་པར་བྱ་བ་དང་། དེ་བཞིན་དུ་སྦྱར་ཏེ་། བྱིས་པ་ཆུང་ངུ་ལྟར་རྟག་ཏུ་ཡོངས་སུ་བསྐྱང་དགོས་པའོ་ཞེས་གསུངས་སོ་༎ ཡང་གསུངས་པ་། འདི་ལྟར་མི་གཙང་ཕུང་པོའི་ལུས་ལ་ནི་༎ གཟུགས་ཀྱི་ང་རྒྱལ་ཅན་གང་གཅེས་འཛིན་པ་༎ བྱིས་པའི་བློ་ཅན་དེ་ནི་མངོན་བཞིན་དུ་༎ མི་ཤེས་ངན་སྐྱུགས་བུམ་པ་ཐོགས་ཤིང་འགྲོ་༎ དེ་ཡི་སྣ་ནས་རྣག་གི་རྣམ་པ་འཛག་། ཁ་ནས་དྲི་མི་ཞིམ་པ་རྟག་ཏུ་འབྱུང་༎ སྐྱེ་བོའི་ཁ་འགྲམ་མིག་ནི་སྲིན་བུ་བཞིན་༎ དེ་ལ་སུ་ཞིག་ཆགས་ཤིང་གཅེས་པར་བྱེད་༎ དཔེར་ན་བྱིས་པ་སོལ་བ་ཐོགས་ནས་སུ་༎ འདི་ནི་དཀར་པོར་བྱ་ཞེས་བདར་བྱེད་ཀྱང་༎ དཀར་པོའི་དངོས་པོར་མི་འགྱུར་ཟད་པར་འགྱུར་༎ བྱིས་བློ་ཕྱིན་ཅི་ལོག་ཏུ་མངོན་པར་རློམ་༎ དེ་ལྟར་མི་གང་གཙང་སྦྲའི་བློ་གྲོས་ལྡན་༎ ང་ཡི་ལུས་འདི་གཙང་མར་བྱ་ཞེས་ཏེ་༎ བསྐུས་ཕྱིས་འབབ་སྟེགས་བརྒྱར་ནི་ཁྲུས་བྱས་ཀྱང་༎ འཆི་བདག་དབང་གིས་ཟད་འགྱུར་གཙང་མི་འགྱུར་༎ བྱང་ཆུབ་སེམས་དཔའ་དེ་ལྟར་ལུས་ལ་འཇིག་པ་དང་། བུ་ག་དགུའི་སྒོ་ནས་འཛག་པར་བརྟག་པར་བྱ་བ་ནས་བྱང་ཆུབ་སེམས་དཔའི་ལུས་ལ་སྲིན་བུའི་རིགས་བརྒྱད་ཁྲི་བཞི་སྟོང་གི་གནས་སུ་བརྟག་པར་བྱ་བའི་བར་དུའོ་༎ དེ་བཞིན་དུ་སྦྱར་ཏེ་། བྱང་ཆུབ་སེམས་དཔའ་ལུས་ལ་སྤྱང་ཀི་དང་ཅེ་སྤྱང་དང་ཁྱི་དང་རྗེན་ཤ་ཟ་བ་གཞན་གྱི་ཟས་སུ་བརྟག་པར་བྱ་། བྱང་ཆུབ་སེམས་དཔའ་ལུས་ལ་རུས་པ་དང་རྒྱུས་པའི་བོག་རེས་སྦྲེལ་བས་འཁྲུལ་འཁོར་ལྟ་བུར་བརྟག་པར་བྱ་། བྱང་ཆུབ་སེམས་དཔའ་ལུས་ལ་ཟས་དང་སྐོམ་ལས་བྱུང་བ་སྟེ་རང་གི་ཁ་ན་ལས་པ་མ་ཡིན་པར་བརྟག་པར་བྱའོ་ཞེས་ཏེ་རྒྱ་ཆེར་ནི་དེ་ཉིད་ལས་ཤེས་པར་བྱའོ་༎ ཚོར་བ་དྲན་པ་ཉེ་བར་གཞག་པ་ནི་༏་རེ་ཞིག་འཕགས་པ་གཙུག་ན་རིན་པོ་ཆེའི་མདོ་ལས་ཇི་སྐད་དུ་། རིགས་ཀྱི་བུ་འདི་ལ་བྱང་ཆུབ་སེམས་དཔའ་ཚོར་བ་རྣམས་ལ་ཚོར་བའི་རྗེས་སུ་ལྟ་བའི་དྲན་པ་ཉེ་བར་གཞག་པ་བསྡོམ་པ་ནི་ཚོར་བ་བདེ་བར་གནས་པའི་སེམས་ཅན་རྣམས་ལ་སྙིང་རྗེ་ཆེན་པོ་ཐོབ་པར་འགྱུར་རོ་༎ ༄༡༣༠ཨ་༌་༎ དེ་འདི་ལྟར་གང་ལ་ཚོར་བ་མེད་པ་དེ་ནི་བདེ་བ་ཡིན་ནོ་ཞེས་སློབ་སྟེ་། དེས་སེམས་ཅན་ཐམས་ཅད་ཀྱི་ཚོར་བ་སྤང་བའི་ཕྱིར་ཚོར་བ་རྣམས་ལ་ཚོར་བའི་རྗེས་སུ་ལྟ་བའི་དྲན་པ་ཉེ་བར་གཞག་པ་བསྒོམ་མོ་༎ དེ་སེམས་ཅན་རྣམས་ཀྱི་ཚོར་བ་འགོག་པའི་ཕྱིར་གོ་ཆ་བགོས་ཀྱང་བདག་གི་ཚོར་བ་འགོག་པར་ཡང་མི་བྱེད་དོ་༎ དེས་ཚོར་བ་གང་ཅི་མྱོང་ཡང་ཚོར་བ་དེ་དག་ཐམས་ཅད་སྙིང་རྗེ་ཆེན་པོས་ཡོངས་སུ་བཟུང་ཞིང་མྱོང་བར་བྱེད་དོ་༎ དེ་ནམ་བདེ་བའི་ཚོར་བ་མྱོང་བའི་ཚེ་ན་འདོད་ཆགས་ལ་སྤྱོད་པའི་སེམས་ཅན་རྣམས་ལ་སྙིང་རྗེ་ཆེན་པོ་རྙེད་དེ་བདག་གི་འདོད་ཆགས་ཀྱི་ཆ་བག་ལ་ཉལ་བ་ཡང་ཡོངས་སུ་སྤོང་ངོ་༎ ནམ་སྡུག་བསྔལ་གྱི་ཚོར་བ་མྱོང་བའི་ཚེ་ན་ཞེ་སྡང་ལ་སྤྱོད་པའི་སེམས་ཅན་རྣམས་ལ་སྙིང་རྗེ་ཆེན་པོ་རྙེད་དེ་བདག་གི་ཞེ་སྡང་གི་བདག་ལ་ཉལ་ཡང་ཡོངས་སུ་སྤོང་ངོ་༎ ནམ་བདེ་བ་ཡང་མ་ཡིན་སྡུག་བསྔལ་ཡང་མ་ཡིན་པའི་ཚོར་བ་མྱོང་བའི་ཚེ་ན་གཏི་མུག་ལ་སྤྱོད་པའི་སེམས་ཅན་རྣམས་ལ་སྙིང་རྗེ་ཆེན་པོ་རྙེད་དེ་བདག་གི་གཏི་མུག་གི་བག་ལ་ཉལ་ཡང་རབ་ཏུ་སྤོང་ངོ་༎ བདེ་བའི་ཚོར་བ་ལ་རྗེས་སུ་ཆགས་པར་མི་འགྱུར་ཏེ་རྗེས་སུ་ཆགས་པ་ལེགས་པར་འཇོམས་པར་ཡང་བྱེད་དོ་༎ སྡུག་བསྔལ་གྱི་ཚོར་བ་ལ་ཁོང་ཁྲོ་བར་ཡང་མི་འགྱུར་ཏེ་༏་ཁོང་ཁྲོ་བ་ལེགས་པར་འཇོམས་པར་ཡང་བྱེད་དོ་༎ སྡུག་བསྔལ་བ་ཡང་མ་ཡིན་བདེ་བ་ཡང་མ་ཡིན་པའི་ཚོར་བ་ལ་མ་རིགས་པ་དང་ལྡན་པར་མི་འགྱུར་ཏེ་མ་རིག་པ་ལེགས་པར་འཇོམས་པར་ཡང་བྱེད་དོ་༎ དེས་ཚོར་བ་གང་ཅི་མྱོང་བ་དེ་དག་ཐམས་ཅད་ཀྱང་མི་རྟག་པར་ཤེས་ཤིང་མྱོང་བར་བྱེད་དོ་༎ སྡུག་བསྔལ་དུ་ཤེས་ཤིང་མྱོང་བར་བྱེད་དོ་༎ བདག་མེད་པར་ཤེས་ཤིང་མྱོང་བར་བྱེད་དོ་༎ དེ་བདེ་བའི་ཚོར་བ་ལ་ནི་མི་རྟག་པར་ཤེས་པར་འགྱུར་རོ་༎ སྡུག་བསྔལ་གྱི་ཚོར་བ་ལ་ནི་ཟུག་རྒུར་ཤེས་པར་འགྱུར་རོ་༎ སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པའི་ཚོར་བ་ལ་ནི་ཞི་བར་ཤེས་པར་འགྱུར་རོ་༎ དེ་ལྟར་ན་གང་བདེ་བ་དེ་ནི་མི་རྟག་པའོ་༎ གང་སྡུག་བསྔལ་བ་དེ་ནི་སྡུག་བསྔལ་བ་ཉིད་དོ་༎ གང་བདེ་བ་ཡང་མ་ཡིན་སྡུག་བསྔལ་བ་ཡང་མ་ཡིན་པ་དེ་ནི་བདག་མེད་པའོ་ཞེས་བྱ་བ་ལ་སོགས་པ་གསུངས་པ་བཞིན་ནོ་༎ འཕགས་པ་བློ་གྲོས་༄༡༣༠བ་མི་ཟད་པའི་མདོ་ལས་ཀྱང་། སྡུག་བསྔལ་གྱི་ཚོར་བས་རེག་ན་ང་ན་སོང་དང་མི་ཁོམ་པར་སྐྱེས་པའི་སེམས་ཅན་ཐམས་ཅད་ལ་སྙིང་རྗེ་ཆེན་པོ་བསྐྱེད་དོ་༎ དེ་བཞིན་དུ་སྦྱར་ཏེ་། ཚོར་བ་ནི་མངོན་པར་ཞེན་པའོ་༎ ཚོར་བ་ནི་ཡོངས་སུ་འཛིན་པའོ་༎ ཚོར་བ་ནི་ཉེ་བར་ལེན་པའོ་༎ ཚོར་བ་ནི་དམིགས་པའོ་༎ ཚོར་བ་ནི་ཕྱིན་ཅི་ལོག་གོ་༎ ཚོར་བ་ནི་རྣམ་པར་རྟོག་པའོ་ཞེས་བྱ་བ་ལ་སོགས་པ་གསུངས་སོ་༎ ཆོས་ཡང་དག་པར་སྡུད་པའི་མདོ་ལས་ཀྱང་། ཚོར་བ་མྱོང་བར་རབ་བསྟན་པ་༎ ཚོར་བ་ལས་གཞན་ཚོར་བ་པོ་༎ གུད་ན་ཡོད་པ་མ་ཡིན་ན་༎ གང་གིས་དེ་ནི་ཚོར་བར་འགྱུར་༎ བྱང་ཆུབ་ཅི་འདྲ་དེ་བཞིན་དུ་༎ ཞི་ཞིང་དག་ལ་འོད་གསལ་བར་༎ ཚོར་བ་འདི་ལ་མཁས་པ་རྣམས་༎ དྲན་པ་དེ་ལྟར་ཉེ་ར་གཞག་ཅེས་གསུངས་སོ་༎ དེ་ནི་ཚོར་བ་དྲན་པ་ཉེ་བར་གཞག་པ་མདོར་བསྡུས་པའོ་༎ སེམས་དྲན་པ་ཉེ་བར་གཞག་པ་ནི་དཀོན་མཆོག་བརྩེགས་པ་ལས་ཇི་སྐད་དུ་། དེ་འདི་ལྟར་སེམས་ཡོངས་སུ་ཚོར་ཏེ་། འདོད་ཆགས་པར་འགྱུར་བའམ་ཞེ་སྡང་བར་འགྱུར་བའམ་གཏི་མུག་པར་འགྱུར་བའི་སེམས་དེ་དག་གང་ཡིན་། ཅི་འདས་པའམ་མ་འོངས་པའམ་ད་ལར་བྱུང་བ་ཞིག་ཡིན་། དེ་ལ་སེམས་འདས་པ་ཡང་ཡིན་པ་དེ་ནི་ཟད་པའོ་༏་། མ་འོངས་པ་གང་ཡིན་པ་དེ་ནི་མ་ཕྱིན་པའོ་༎ ད་ལྟར་བྱུང་བ་ནི་གནས་པ་མེད་དོ་སྙམ་མོ་༎ འོད་སྲུངས་སེམས་ནི་ནང་ན་ཡང་མེད་ཕྱི་རོལ་ན་ཡང་མེད་གཉི་ག་ན་ཡང་མེད་ཅིང་མི་དམིགས་སོ་༎ འོད་སྲུངས་སེམས་ནི་གཟུགས་མེད་པ་། བསྟན་དུ་མེད་པ་། ཐོགས་པ་མེད་པ་། རྟེན་མེད་པ་། སྣང་བ་མེད་པ་། རྣམ་པར་རིག་པ་མེད་པ་། གནས་མེད་པའོ་༎ འོད་སྲུངས་སེམས་ནི་སངས་རྒྱས་ཐམས་ཅད་ཀྱིས་ཀྱང་མ་གཟིགས་མི་གཟིགས་གཟིགས་པར་མི་འགྱུར་རོ་༎ ལོག་པར་ཞུགས་པའི་འདུ་ཤེས་ལས་ཆོས་རྣམས་འབྱུང་བ་མ་གཏོགས་པར་༎ སངས་རྒྱས་ཐམས་ཅད་ཀྱིས་ཀྱང་མ་གཟིགས་མི་གཟིགས་གཟིགས་པར་མི་འགྱུར་བ་གང་ཡིན་པ་དེའི་རྒྱུ་བ་ཅི་འདྲ་བར་རིག་པར་བྱ་ཞེ་ན་། འོད་སྲུངས་སེམས་ནི་སྒྱུ་མ་དང་མཚུངས་ཏེ་ཡང་དག་པ་མ་ཡིན་པ་ཀུན་དུ་རྟོག་པས་སྐྱེ་བ་རྣམ་པ་མང་པོ་ཡོངས་སུ་འཛིན་ཏོ་༎ དེ་བཞིན་དུ་སྦྱར་ཏེ་། འོད་༄༡༣༡ཨ་༌་༎ སྲུངས་སེམས་ནི་འབབ་ཆུའི་རྒྱུན་དང་མཚུངས་ཏེ་མི་གནས་པ་སྐྱེས་ནས་འཇིག་ཅིང་དེངས་པའོ་༎ འོད་སྲུངས་སེམས་ནི་རླུང་དང་མཚུངས་ཏེ་རིང་དུ་འགྲོ་ཞིང་གཟུང་དུ་མེད་པར་རྒྱུ་བའོ་༎ འོད་སྲུངས་སེམས་ནི་མར་མེའི་འོད་འཕྲོ་བ་དང་མཚུངས་ཏེ་རྒྱུ་དང་རྐྱེན་ལས་བྱུང་བའོ་༏་།འོད་སྲུངས་སེམས་ནི་ནམ་མཁའ་དང་མཚུངས་ཏེ་ཉོན་མོངས་པ་དང་ཉེ་བའི་ཉོན་མོངས་པ་གློ་བུར་བ་རྣམས་ཀྱིས་ཉེ་བར་ཉོན་མོངས་པའོ་༎ འོད་སྲུངས་སེམས་ནི་གློག་དང་མཚུངས་ཏེ་སྐད་ཅིག་གཅིག་ཏུ་འཇིག་ཅིང་མི་གནས་པའོ་༎ དེ་བཞིན་དུ་སྦྱར་ཏེ་། འོད་སྲུངས་སེམས་ནི་སྡུག་བསྔལ་ཐམས་ཅད་བསྐྱེད་པའི་ཕྱིར་མི་མཛའ་བ་དང་མཚུངས་སོ་༎ འོད་སྲུངས་སེམས་ནི་དགེ་བའི་རྩ་བ་ཐམས་ཅད་འཇིག་པར་བྱེད་པའི་ཕྱིར་བྱེ་མའི་ཁང་པ་དང་མཚུངས་སོ་༎ འོད་སྲུངས་སེམས་ནི་སྡུག་བསྔལ་བ་ལ་བདེ་བར་འདུ་ཤེས་པའི་ཕྱིར་ཉའི་མཆིལ་པ་མཚུངས་སོ་༎ དང་མཚུངས་སོ་༎ འོད་སྲུངས་སེམས་ན་བདག་མེད་པ་ལ་བདག་ཏུ་འདུ་ཤེས་པའི་ཕྱིར་རྨི་ལམ་དང་མཚུངས་སོ་༎ འོད་སྲུངས་སེམས་ནི་མི་གཙང་བ་ལ་གཙང་བར་འདུ་ཤེས་པའི་ཕྱིར་སྦྲང་མ་སྔོན་པོ་དང་མཚུངས་སོ་༎ འོད་སྲུངས་སེམས་ནི་གནོད་པ་རྣམ་པ་མང་པོ་བྱེད་པས་ཕྱིར་རྒོལ་བ་དང་མཚུངས་སོ་སོ་༎ ༎ འོད་སྲུངས་སེམས་ནི་རྟག་ཏུ་ཀླན་ཀ་ཚོལ་བའི་ཕྱིར་གནོད་སྦྱིན་མདངས་འཕྲོག་པ་དང་སོ་༎ ༎ མཚུངས་སོ་༎ འོད་སྲུངས་སེམས་ནི་རྟག་ཏུ་གླགས་ལྟ་བས་དགྲ་དང་མཚུངས་སོ་༎ འོད་སྲུངས་སེམས་ནི་རྗེས་སུ་ཆགས་པ་དང་ཁོང་ཁྲོ་བ་དང་ལྡན་པས་རྟག་ཏུ་མཐོ་དམན་ཅན་ནོ་༎ འོད་སྲུངས་སེམས་ནི་དགེ་བའི་རྩ་བ་ཐམས་ཅད་རྐུ་བས་ཆོམ་རྐུན་དང་མཚུངས་སོ་༎ འོད་སྲུངས་སེམས་ནི་གཟུགས་ལ་དགའ་བས་ཕྱི་བྱི་ཞི་ལའི་མིག་དང་མཚུངས་སོ་༎ འོད་སྲུངས་སེམས་ནི་སྒྲ་ལ་དགའ་བས་ག-ཡུལ་གྱི་རྔ་དང་མཚུངས་སོ་༎ འོད་སྲུངས་སེམས་ནི་ཕག་མི་གཙང་བའི་དྲི་ལ་དགའ་བ་བཞིན་དུ་དྲི་ལ་དགའོ་༏་།འོད་སྲུངས་སེམས་ནི་རོ་ལ་དགའ་ཞིང་ཟས་ཀྱི་ལྷག་མ་ཟ་བའི་བྲན་མོ་དང་མཚུངས་སོ་༎ འོད་སྲུངས་སེམས་ནི་རེག་པ་ལ་དགའ་བས་སྤྲང་མ་འབྲུ་མར་གྱི་སྣོད་ལ་ཆགས་པ་དང་མཚུངས་སོ་༎ འོད་སྲུངས་སེམས་ནི་ཀུན་དུ་བཙལ་ཡང་མི་རྙེད་དོ་༎ གང་མི་རྙེད་པ་དེ་ནི་མི་དམིགས་༄༡༣༡བ་པའོ་༏་། གང་མི་དམིགས་པ་དེ་ནི་འདས་པ་ཡང་མ་ཡིན་མ་འོངས་པ་ཡང་མ་ཡིན་ད་ལྟར་བྱུང་བ་ཡང་མ་ཡིན་ནོ་༎ གང་འདས་པ་ཡང་མ་ཡིན་མ་འོངས་པ་ཡང་མ་ཡིན་ད་ལྟར་བྱུང་བ་ཡང་མ་ཡིན་པ་དེ་ནི་དུས་གསུམ་ལས་ཡང་དག་པར་འདས་པའོ་༎ གང་དུས་གསུམ་ལས་ཡང་དག་པར་འདས་པ་དེ་ནི་ཡོད་པ་ཡང་མ་ཡིན་མེད་པ་ཡང་མ་ཡིན་ནོ་ཞེས་བྱ་བ་ལ་སོགས་པ་གསུངས་༎ པ་བཞིན་ནོ་༎ འཕགས་པ་གཙུག་ན་རིན་པོ་ཆེའི་མདོ་ལས་ཀྱང་། དེ་སེམས་ཀུན་དུ་ཚོལ་བས་ན་སེམས་ནང་ན་ཡང་ཡང་དག་པར་རྗེས་སུ་མི་མཐོང་། སེམས་ཕྱི་རོལ་ན་ཡང་ཡང་དག་པར་རྗེས་སུ་མི་མཐོང་། སེམས་ཕྱི་ནང་ན་ཡང་ཡང་དག་པར་རྗེས་སུ་མི་མཐོང་། ཕུང་པོ་རྣམས་ལ་ཡང་སེམས་ཡང་དག་པར་རྗེས་སུ་མི་མཐོང་། ཁམས་རྣམས་ལ་ཡང་སེམས་ཡང་དག་པར་རྗེས་སུ་མི་མཐོང་། སྐྱེ་མཆེད་རྣམས་ལ་ཡང་སེམས་ཡང་དག་པར་རྗེས་སུ་མི་མཐོང་། དེས་སེམས་ཡང་དག་པར་རྗེས་སུ་མི་མཐོང་བས་། སེམས་གང་ལས་བྱུང་ཞེས་སེམས་ཀྱི་རྒྱུན་ཀུན་དུ་ཚོལ་ཞིང་དེ་འདི་སྙམ་དུ་སེམས་ཏེ་། དམིགས་པ་ཡོད་པ་ལས་སེམས་འབྱུང་བར་འགྱུར་རོ་སྙམ་མོ་༎ དེ་ཡང་འདི་སྙམ་དུ་སེམས་ཏེ་། ཅི་དམིགས་པ་དེ་ཡང་གཞན་ལ་སེམས་དེ་ཡང་གཞན་ནམ་། འོན་ཏེ་དམིགས་པ་གང་ཡིན་པ་དེ་ཉིད་སེམས་ཡིན་གལ་ཏེ་དམིགས་པ་ཡང་གཞན་ལ་སེམས་དེ་ཡང་གཞན་ན་ནི་། སེམས་དེ་གཉིས་སུ་འགྱུར་རོ་༎ འོན་ཏེ་དམིགས་པ་གང་ཡིན་པ་དེ་ཉིད་སེམས་ཡིན་ན་ནི་སེམས་ཀྱིས་སེམས་དེ་ཉིད་ཇི་ལྟར་མཐོང་བར་འགྱུར་ཏེ་། སེམས་ཀྱིས་སེམས་མཐོང་བར་མི་རུང་ངོ་༎ འདི་ལྟ་སྟེ་དཔེར་ན་རལ་གྲིའི་སོ་དེ་ཉིད་ཀྱིས་རལ་གྲིའི་སོ་དེ་ཉིད་གཅད་པར་མི་ནུས་པ་དང་སོར་མོའི་རྩེ་མོ་དེ་ཉིད་ཀྱིས་སོར་མོའི་རྩེ་མོ་དེ་ཉིད་ལ་རེག་པར་མི་ནུས་པ་དེ་བཞིན་དུ་སེམས་དེ་ཉིད་ཀྱིས་ཀྱང་སེམས་དེ་ཉིད་མཐོང་བར་མི་ནུས་སོ་སྙམ་མོ་༎ དེ་བཞིན་དུ་སྦྱར་ཏེ་། རིགས་ཀྱི་བུ་གཞན་ཡང་གང་མགྱོགས་པ་རབ་ཏུ་མགྱོགས་པ་མི་གནས་པར་རྒྱུ་བ་སྤྲེའུ་དང་རླུང་དང་འདྲ་བ་འབབ་ཆུའི་རྒྱུན་དང་འབྲུ་མར་གྱི་མར་མེ་དང་འདྲ་བ་རྒྱང་རིང་པོར་འགྲོ་བ་། ལུས་མེད་པ་། ཡུལ་ལ་བརྐམ་པ་། སྐྱེ་མཆེད་དྲུག་ལ་སྤྱོད་པ་། གཞན་དང་གཞན་གྱི་ཤེས་པ་དང་ལྡན་པའི་སེམས་། གནས་པ་། རྩེ་གཅིག་པ་། མི་འཕྲོ་བ་། ༄༡༣༢ཨ་༌་༎ རྣམ་པར་མི་འཕྲོ་བ་། ཞི་གནས་ལ་རྩེ་གཅིག་པ་། ག-ཡེང་བ་མེད་པ་འདི་ནི་སེམས་གནས་པ་ཞེས་བྱའོ་ཞེས་གསུངས་སོ་༎ འཕགས་པ་བློ་གྲོས་མི་ཟད་པའི་མདོ་ལས་ཀྱང་། བདག་གིས་རྣམ་པར་བསྒྲུབ་པར་བྱ་བ་ལ་བརྩོན་པར་བྱ་སྟེ་སེམས་ཀྱི་ཆོས་ཉིད་འདི་ཡང་མི་འདོར་རོ་སྙམ་མོ་༎ དེ་ལ་སེམས་ཀྱི་ཆོས་ཉིད་ནི་གང་རྣམ་པར་བསྒྲུབ་པ་ནི་གང་ཞེ་ན་། སེམས་ནི་སྒྱུ་མ་ལྟ་བུ་སྟེ་འདི་ལ་གང་ཡང་སྦྱིན་པ་དེ་ནི་སེམས་ཀྱི་ཆོས་ཉིད་ཅེས་བྱའོ་༎ གང་ཡང་བདོག་པ་ཐམས་ཅད་ཡོངས་སུ་བཏང་སྟེ་སངས་རྒྱས་ཀྱི་ཞིང་ཐམས་ཅད་ཡོངས་སུ་དག་པར་བྱ་བའི་ཕྱིར་ཡོངས་སུ་བསྔོ་བ་འདི་ནི་རྣམ་པར་བསྒྲུབ་པ་ཞེས་བྱའོ་ཞེས་བྱ་བ་ལ་སོགས་པ་གསུངས་སོ་༎ ཆོས་རྗེས་སུ་དྲན་པ་ནི་རེ་ཞིག་དེ་ཉིད་ལས་ཇི་སྐད་དུ་། བྱང་ཆུབ་སེམས་དཔའ་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་པ་ནི་གང་ལས་སངས་རྒྱས་ཀྱི་ཆོས་མེད་པ་དང་། གང་ལས་བྱང་ཆུབ་མེད་པ་དང་། གང་ལས་ལམ་མེད་པ་དང་། གང་ལས་ཐར་པ་མེད་པ་དང་། གང་ལས་ངེས་པར་འབྱུང་བ་མེད་པའི་ཆོས་དེ་གང་ཡང་མི་མཐོང་ངོ་༎ དེས་ཆོས་ཐམས་ཅད་འབྱུང་བར་ཤེས་ནས་སེམས་ཅན་རྣམས་ལ་སྒྲིབ་པ་མེད་པར་ཤེས་པར་བྱ་བའི་ཕྱིར་སྙིང་རྗེ་ཆེན་པོའི་ཏིང་ངེ་འཛིན་གྱི་སྒོ་ཐོབ་པར་འགྱུར་རོ་༎ དེ་ཆོས་ཐམས་ཅད་དང་ཉོན་མོངས་པ་ཐམས་ཅད་ལ་ཡང་སྒྱུ་མར་འདུ་ཤེས་པ་ཐོབ་སྟེ་། ཆོས་འདི་དག་ནི་ཉོན་མོངས་པ་མེད་པ་སྟེ་འདི་དག་ནི་ཉོན་མོངས་པ་དང་བཅས་པ་མ་ཡིན་པའོ་༎ དེ་ཅིའི་ཕྱིར་ཞེ་ན་། འདི་ལྟར་དེ་དག་ནི་ངེས་པའི་དོན་ལ་རྟོག་པ་སྟེ་། ཉོན་མོངས་པ་རྣམས་ལ་ནི་ཚོགས་མེད་། ཕུང་པོར་གྱུར་པ་མེད་། འདོད་ཆགས་ཀྱི་དངོས་པོ་མེད་། ཞེ་སྡང་གི་དངོས་པོ་མེད་། གཏི་མུག་གི་དངོས་པོ་མེད་པ་སྟེ་། ཉོན་མོངས་པ་འདི་དག་ཉིད་རྟོགས་པའི་ཕྱིར་བྱང་ཆུབ་པོ་༎ ཉོན་མོངས་པའི་ངོ་བོ་ཉིད་གང་ཡིན་པ་བྱང་ཆུབ་ཀྱི་ངོ་བོ་ཉིད་ཀྱང་དེ་ཡིན་ནོ་ཞེས་དེ་ལྟར་དྲན་པ་ཉེ་བར་འཇོག་གོ་ཞེས་གསུངས་སོ་༎ འཕགས་པ་གཙུག་ན་རིན་པོ་ཆེ་ལས་ཀྱང་། རིགས་ཀྱི་བུ་འདི་ལ་བྱང་ཆུབ་སེམས་དཔའ་ཆོས་རྣམས་ལ་ཆོས་ཀྱི་རྗེས་སུ་ལྟ་བའི་དྲན་པ་ཉེ་བར་གཞག་པ་ལ་གནས་པ་འདི་སྙམ་དུ་སེམས་ཏེ་། སྐྱེ་བ་ན་ཆས་རྣམས་ཁོ་ན་སྐྱེ་། འགག་པ་ན་ཆོས་༄༡༣༢བ་རྣམས་ཁོ་ན་འགག་སྟེ་། འདི་ལ་བདག་གམ་སེམས་ཅན་ནམ་སྲོག་གམ་སྐྱེ་བ་པོའམ་གསོ་བའམ་སྐྱེས་བུའམ་གང་ཟག་གམ་ཤེད་ལས་སྐྱེས་པའམ་ཤེད་བུའམ་གང་སྐྱེ་བའམ་རྒ་བའམ་འཆི་བའམ་། འཕོ་བའམ་སྐྱེ་བར་འགྱུར་བ་གང་ཡང་མེད་དོ་༎ འདི་ནི་ཆོས་རྣམས་ཀྱི་ཆོས་ཉིད་དོ་༏་། གལ་ཏེ་བསྒྲུབས་ན་ནི་གྲུབ་པོ་༎ གལ་ཏེ་མ་བསྒྲུབས་ན་ནི་མི་འགྲུབ་སྟེ་། དགེ་བ་ཡང་རུང་མི་དགེ་བ་ཡང་རུང་མི་ག-ཡོ་བ་ཡང་རུང་སྟེ་ཇི་ལྟར་བསྒྲུབས་པ་དེ་ལྟ་བུར་འགྲུབ་མོད་ཀྱི་། ཆོས་རྣམས་ལ་སྒྲུབ་པར་བྱེད་པ་ཡང་མེད་ལ་། ཆོས་རྣམས་རྒྱུ་མེད་པར་ཡང་གང་ཡང་མི་སྐྱེའོ་སྙམ་མོ་ཞེས་བྱ་བ་ལ་སོགས་པ་གསུངས་སོ་༎ ཡང་དེ་ཉིད་ལས་། དེ་གང་ཅུང་ཟད་ཆོས་ཟབ་མོ་ལ་སོ་སོར་རྟོག་ཀྱང་ཐམས་ཅད་མཁྱེན་པ་ཉིད་ཀྱི་བྱང་ཆུབ་ཀྱི་སེམས་རྗེས་སུ་དྲན་པ་དེ་ཡང་མི་འདོར་ཞེས་གསུངས་སོ་༎ འཕགས་པ་རྒྱ་ཆེར་རོལ་པ་ལས་ཀྱང་༎ འདུ་བྱེད་མི་རྟག་བརྟན་པ་མ་ཡིན་ཏེ་༎ རྫ་སོ་མ་བཏང་ལྟ་བུར་འཇིག་པའི་བདག་། གཞན་གྱི་རྫས་ནི་བརྙན་པོ་བྱས་དང་མཚུངས་༎ བྱེ་མའི་གྲོང་ཁྱེར་ལྟ་བུར་རིང་མི་ཐོགས་༎ འདུ་བྱེད་འདི་དག་འཇིག་པའི་ཆོས་ཅན་ཏེ་༎ དབྱར་གྱི་ཞལ་ཞལ་ཇི་ལྟར་འགོགས་པ་བཞིན་༎ ཆུ་ངོགས་བྱེ་མ་ཡོད་པ་འདྲ་བ་སྟེ་༎ རྐྱེན་ལ་རག་ལས་རང་བཞིན་ཉམ་ཆུང་བར་༎ འདུ་བྱེད་མར་མེའི་འོད་འགྲོ་འདྲ་བ་སྟེ་༎ མྱུར་དུ་འབྱུང་ཞིང་འགག་པའི་ཆོས་ཅན་ཡིན་༎ རླུང་དང་མཚུངས་པར་རིང་དུ་མི་གནས་ལ་༎ སྦུ་བ་ལྟ་བུར་ཉམ་ཆུང་སྙིང་པོ་མེད་༎ འདུ་བྱེད་ག-ཡོ་བ་མེད་ཅིང་སྟོང་པ་སྟེ་༎ བརྟགས་ན་ཆུ་ཤིང་དག་གི་ཕུང་པོ་འདྲ་། སྒྱུ་མ་ལྟ་བུར་སེམས་ནི་རྨོངས་པར་བྱེད་༎ ལག་བཅངས་སྟོང་པས་བྱིས་པ་འདྲིད་དང་མཚུངས་༎ འདུས་བྱས་གྱུར་པ་ཐམས་ཅད་རྒྱུ་དག་དང་༎ རྐྱེན་རྣམས་ཀྱིས་ནི་རབ་ཏུ་འབྱུང་བ་སྟེ་༎ གཅིག་གིས་གཅིག་རྒྱུ་བྱས་ཏེ་བརྟེན་ནས་བྱུང་༎ བྱིས་པའི་སྐྱེ་བོས་འདི་འདྲ་འདི་མ་རྟོགས་༎ དཔེར་ན་གྲེས་མ་མུན་ཛ་བརྟེན་བྱས་ལ་༎ བརྩལ་བའི་སྟོབས་ཀྱིས་ཐག་པར་འགྱུར་བ་དང་༎ ཟོ་ཆུན་རྒྱུད་མོ་འཁོར་འབྱུང་བཅས་པ་ཡང་༎ དེ་དག་རེ་རེས་འགྲུབ་པར་འགྱུར་བ་མེད་༎ དེ་ལྟར་སྲིད་པའི་ཡན་ལག་ཀུན་འགྲུབ་པ་༎ གཞན་དང་གཞན་ཚོགས་པ་ལ་བརྟེན་ནས་ནི་༎ དེ་དག་སོ་སོ་རེ་རེ་འགྲུབ་༄༡༣༣ཨ་༌་༎ བ་ནི་༏་། སྔོན་གྱི་མཐའ་དང་ཕྱི་མའི་མཐའ་མི་དམིགས་༎ ས་བོན་ཡོད་ན་མྱུ་གུ་ཇི་བཞིན་ཏེ་༎ ས་བོན་གང་ཡིན་དེ་ཉིད་མྱུ་གུ་མིན་༎ དེ་ལས་གཞན་མིན་དེ་ཡང་མ་ཡིན་ཏེ་༎ དེ་ལྟར་རྟག་མིན་ཆང་མིན་ཆོས་ཉིད་དེ་༎ མ་རིག་པ་ནི་འདུ་བྱེད་རྐྱེན་ཡིན་ཏེ་༎ འདུ་བྱེད་དེ་ཡང་ཡང་དག་ཉིད་དུ་མེད་༎ མ་རིག་པ་དང་འདུ་བྱེད་དེ་དག་ཀྱང་༎ རང་བཞིན་སྟོང་སྟེ་ག-ཡོ་བ་མེད་པ་ཡིན་༎ རྒྱ་ལས་རྒྱ་ཡི་འབུར་ནི་སྣང་མོད་ཀྱི་༎ རྒྱུ་དེ་འཕོས་པར་དམིགས་པའང་ཡོད་མ་ཡིན་༎ དེ་ལ་དེ་མེད་གཞན་ལས་མ་ཡིན་ཏེ་༎ དེ་ལྟར་འདུས་བྱས་རྟག་མེད་ཆད་པ་མེད་༎ མིག་དང་གཟུགས་ལ་བརྟེན་པ་བྱས་ནས་སུ་༎ མིག་གི་རྣམ་པར་ཤེས་པ་འདིར་བྱུང་ཡང་༎ མིག་ནི་གཟུགས་ལ་བརྟེན་པ་མ་ཡིན་ལ་༎ གཟུགས་ཀྱང་མིག་ལས་འཕོ་བ་ཡོད་མ་ཡིན་༎ འདི་དག་བདག་མེད་མི་སྡུག་ཆོས་ཅན་ཡིན་༎ དེ་དག་བདག་དང་སྡུག་པར་བརྟགས་པ་སྟེ་༎ ནོར་པ་ཡང་དག་མ་ཡིན་བརྟགས་ཡིན་ཡང་༎ དེ་ལས་མིག་གི་རྣམ་པར་ཤེས་པ་འབྱུང་༎ རྣམ་པར་ཤེས་པ་འགགས་ནས་འབྱུང་གྱུར་ཏེ་༎ མཁས་པས་སྐྱེ་དང་འཇིག་པ་རྣམ་པར་མཐོང་༎ གང་དུ་མ་སོང་གང་ནས་འོང་བ་མིན་༎ རྣལ་འབྱོར་པས་ནི་སྟོང་པ་སྒྱུ་ལྟར་མཐོང་༎ དཔེར་ན་གཙུབ་ཤིང་དང་ནི་གཙུབ་སྟན་དང་༎ ལག་པས་བརྩལ་བ་བྱས་པ་གསུམ་ཚོགས་པ་༎ དེ་ལ་བརྟེན་ནས་མེ་ནི་འབྱུང་འགྱུར་ཏེ་༎ བྱུང་ནས་རིང་པོར་མི་ཐོགས་འགག་པར་འགྱུར་༎ དེ་ནས་མཁས་པ་ལ་ལས་བརྟགས་བྱས་ཏེ་༎ འདི་ནི་གང་ནས་འོངས་ལ་གར་སོང་ཞེས་༎ ཕྱོགས་དང་ཕྱོགས་མཚམས་ཀུན་དུ་བརྟགས་བྱས་ན་༎ དེ་ནི་འོང་བའམ་འགྲོ་བ་མི་དམིགས་སོ་༎ ཕུང་པོ་དག་དང་སྐྱེ་མཆེད་ཁམས་རྣམས་ཀྱི་༎ རྐྱེན་ནི་མ་རིག་པ་དང་སྲེད་དང་ལས་༎ དེ་དག་ཚོགས་པ་སེམས་ཅན་ཞེས་བརྗོད་ཀྱང་༎ དེ་ནི་དམ་པའི་དོན་དུ་དམིགས་སུ་མེད་༎ ཅེས་བྱ་བ་ལ་སོགས་པ་གསུངས་སོ་༎ བསླབ་པ་ཀུན་ལས་བཏུས་པ་ལས་དྲན་པ་ཉེ་བར་གཞག་པའི་ལེའུ་སྟེ་བཅུ་གསུམ་པའོ་༎ དྲན་པ་ཉེ་བར་གཞག་པ་བཤད་ཟིན་ཏོ་། ༎ ། དེ་ལྟར་སེམས་འོས་སུ་གྱུར་ནས་ཡང་སྟོང་པ་ཉིད་ལ་འཇུག་པར་བྱ་སྟེ་།
 एवं हि पुद्गलशून्यता सिद्धा भवति ।	གང་ཟག་སྟོང་པ་ཉིད་ནི་༄༡༣༣བ་དེ་ལྟར་ཤིན་ཏུ་གྲུབ་པ་ཡིན་ནོ་༎
 ततश् च छिन्नमूलत्वात् क्लेशा न समुदाचरन्ति ॥	དེའི་ཕྱིར་རྩ་བ་ཆད་པས་ཉོན་མོངས་པ་ཐམས་ཅད་ཀུན་དུ་མི་འབྱུང་ངོ་༎
 यथ्ôक्तम् आर्यतथागतगुह्यसूत्रे ।	འཕགས་པ་དེ་བཞིན་གཤེགས་པ་གསང་བའི་མདོ་ལས་ཇི་སྐད་དུ་། ཞི་བའི་བློ་གྲོས་འདི་ལྟ་སྟེ་།
 तद् यथ्âपि नाम शान्तमते वृक्षस्य मूलछिन्नस्य सर्वशाखा*पत्रपलाशाः शुष्यन्ति ।	དཔེར་ན་ཤིང་རྩ་བ་ནས་བཅད་ན་ཡལ་ག་དང་ལོ་མ་དང་ཡལ་ག་ཕྲ་མོ་ཐམས་ཅད་སྐམ་པར་འགྱུར་རོ་༎
 एवम् एव शान्तमते सत्कायदृष्ट्युपशमात् सर्वक्लेश्ôपशाम्यन्त्îति ॥	ཞི་བའི་བློ་གྲོས་དེ་བཞིན་དུ་འཇིག་ཚོགས་ལ་ལྟ་བ་ཉེ་བར་ཞི་ན་ཉོན་མོངས་པ་དང་ཉེ་བའི་ཉོན་མོངས་པ་ཐམས་ཅད་ཞི་བར་འགྱུར་རོ་ཞེས་གསུངས་པ་ལྟ་བུའོ་༎
 शून्यताभावन्âनुशंसास् त्व् अपर्यन्ताः ॥	སྟོང་པ་ཉིད་བསྒོམ་པའི་ཕན་ཡོན་ནི་མུ་མེད་དོ་༎
 यथा तावच् चन्द्रप्रदीपसूत्रे ।	རེ་ཞིག་ཟླ་བ་སྒྲོན་མའི་མདོ་ལས་ཇི་སྐད་དུ་།
 सो ऽसौ शिक्ष न जातु त्रशती सुगतानां ।	དེ་ནི་ནམ་ཡང་བདེ་གཤེགས་རྣམས་ཀྱི་བསླབ་མི་འདོར་༎
 सो ऽसौ शूरु न जातु इस्त्रिणां वशम् एती । [ बेन्दल्ल् एद् प्२४३ ---> ]	དཔའ་བོ་དེ་ནི་ནམ་ཡང་བུད་མེད་དབང་མི་འགྲོ་༎
 सो ऽसौ सासनि प्रीति विन्दते सुगतानां । यो ऽसौ धर्मस्वभाव जानती सुप्रशान्तं ॥	དེ་ནི་བདེ་གཤེགས་རྣམས་ཀྱི་བསྟན་ལ་དགའ་བ་རྙེད་༎ འདི་ནི་ཆོས་ཀྱི་རང་བཞིན་རབ་ཏུ་ཞི་བ་ཤེས་༎
 सो ऽसौ न्êह चिरेण भेष्यते द्विपद्êन्द्रः ।	དེ་འདིར་རིང་པོ་མི་ཐོགས་རྐང་གཉིས་དབང་པོར་འགྱུར་༎
 सो ऽसौ वैद्यभिषक् भेष्यते सुखदाता ।	དེ་ནི་བདེ་བ་སྦྱིན་པར་བྱེད་པའི་སྨན་པར་འགྱུར་༎
 सो ऽसûद्धरि शल्य सर्वशो दुखितानां ।	དེ་ནི་སྡུག་བསྔལ་རྣམས་ཀྱི་ཟུག་རྡུ་ཀུན་དུ་འབྱིན་༎
 यो ऽसौ धर्मस्वभाव जानती सुप्रशान्तं ॥ सो ऽसौ क्षान्तिबलेन्ôद्गतो नरचन्द्रः ।	དེ་ནི་ཆོས་ཀྱི་རང་བཞིན་རབ་ཏུ་ཞི་བ་ཤེས་༎ མི་ཡི་ཟླ་བ་དེ་ནི་བཟོད་པའི་སྟོབས་ཀྱིས་འཕགས་༎
 सो ऽसौ लोष्टकदण्ड ताडितो न च कुप्यी ।	དེ་ནི་རྡོ་དབྱུག་དག་གིས་བསྣུན་ཀྱང་འཁྲུགས་མི་འགྱུར་༎
 सो ऽसौ छिद्यति अङ्गम् अङ्गशो न च क्षुभ्यो । यो ऽसौ धर्मस्वभाव जानती सुप्रशान्तं ॥	དེ་ཡི་ཡན་ལག་ཉིད་ལག་བཅད་ཀྱང་འཁྲུགས་པ་མེད་༏་། དེ་ནི་ཆོས་ཀྱི་རང་བཞིན་རབ་ཏུ་ཞི་བ་ཤེས་༎ དེ་ནི་ནམ་ཡང་ངན་འགྲོར་སྐྱེ་བར་འགྱུར་མ་ཡིན་༎
 न्âसौ दुर्गतिषू पतिष्यती अनुव्यञ्जन । नित्यं लक्षणधारि भेष्यती अभिरूपः ।	རྟག་ཏུ་གཟུགས་མཛེས་ཤིང་ནི་མཚན་དང་ལྡན་པར་འགྱུར་༎
 पञ्च्यो तस्य्âभिज्ञ भावित्êम नित्यं । पुरतः सो सुगतान स्थास्यती स च शूर ।	དེས་ནི་རྟག་ཏུ་མངོན་ཤེས་ལྔ་པོ་འདི་དག་བསྒོམ་༎ དཔའ་དེ་འདིར་རྟག་བདེ་གཤེགས་རྣམས་ཀྱི་མདུན་ན་གནས་༎
 इत्य् आदि ॥	ཞེས་བྱ་བ་ལ་སོགས་པ་གསུངས་པ་བཞིན་ནོ་༎
 भगवत्याम् अप्य् उक्तं ।	བཅོམ་ལྡན་འདས་མ་ལས་ཀྱང་།
 पुनर् अपरं शारिपुत्र बोधिसत्वेन महासत्वेन बुद्धकायं निष्पादयि- [ बेन्दल्ल् एद् प्२४४ ---> ] तुकामेन द्वात्रिंशन्महापुरुषलक्षणान्य् अशीतिं च्âनुव्यञ्जनानि प्रतिलब्धुकामेन सर्वत्र	ཤའ་རིའི་བུ་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་ཀྱི་སྐུ་ཡོངས་སུ་བསྒྲུབ་པར་འདོད་པ་དང་། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུ་ཐོབ་པར་འདོད་པ་དང་། 
 जातौ जातिस्मरतां बोधिचित्त्âविप्रणाशतां बोधिसत्वचर्य्âसंप्रमोषतां प्रतिलब्धुकामेन सर्वपापमित्रपापसहायान् विवर्जयितुकामेन सर्वबुद्धबोधिसत्वकल्याणमित्राण्य् आरागयितुकामेन	སྐྱེ་བ་ཐམས་ཅད་དུ་སྐྱེ་བ་དྲན་པ་དང་བྱང་ཆུབ་ཀྱི་སེམས་ཆུད་མི་ཟ་བ་དང་བྱང་ཆུབ་སེམས་དཔའི་སྤྱོད་པ་མིང་རྗེད་པ་ཐོབ་པར་འདོད་པ་དང་། སྡིག་པའི་བཤེས་གཉེན་དང་སྡིག་པའི་གྲོགས་པོ་ཐམས་ཅད་ཡོངས་སུ་སྤོང་བར་འདོད་པ་དང་། སངས་རྒྱས་དང་བྱང་ཆུབ་༄༡༣༤ཨ་༌་༎
 सर्वमारमारकायिकदेवतानिर्जेतुकामेन सर्व्âवरणी यानि शोधयितुकामेन सर्वधर्म्âनावरणतां प्रतिलब्धुकामेन प्रज्ञापारमितायां शिक्षितव्यं ।	སེམས་དཔའ་དང་དགེ་བའི་བཤེས་གཉེན་ཐམས་ཅད་མཉེས་པར་བྱ་བར་འདོད་པ་དང་། བདུད་ཀྱི་རིས་ཀྱི་ལྷ་ཐམས་ཅད་གདུལ་བར་འདོད་པ་དང་། སྒྲིབ་པ་ཐམས་ཅད་རྣམ་པར་སྦྱང་བར་འདོད་པ་དང་། ཆོས་ཐམས་ཅད་ལ་བསྒྲིབ་པ་མེད་པ་ཐོབ་པར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ་༎
 पुनर् अपरं शारिपुत्र बोधिसत्वेन महासत्वेन ये दशसु दिक्षु बुद्धा भगवन्तस् तिष्ठन्ति ते मे वर्णं भाषेर- [ चम्ब्रिद्गे म्स् फ़्१०८अ ---> ] न्न् इति प्रज्ञापारमितायां शिक्षितव्यं । पुनर् अपरं शारिपुत्र बोधिसत्वेन महासत्वेन्âइकचित्त्ôत्पादेन पूर्वस्यां दिशि गङ्गानदीवालुक्ôपमान् लोकधातून् समतिक्रमितुकामेन । पे ।	ཤའ་རིའི་བུ་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱོགས་བཅུ་དག་ན་སངས་རྒྱས་བཅོམ་ལྡན་འདས་གང་དག་བཞུགས་པ་དེ་དག་བདག་གིས་བསྔགས་པ་བརྗོད་དོ་སྙམ་ན་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ་༏་། ཤའ་རིའི་བུ་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་བསྐྱེད་པ་གཅིག་གིས་ཤར་ཕྱོགས་སུ་འཇིག་རྟེན་གྱི་ཁམས་གང་གའའི་ཀླུང་གི་བྱེ་མ་སྙེད་འདའ་བར་འདོད་པ་དང་། དེ་བཞིན་དུ་སྦྱར་ཏེ་།
 एवं सर्वदिक्षु प्रज्ञापारमितायां शिक्षितव्यम् इत्य् आद्य् इति [[दोउब्त्]] विस्तरः ॥	ཕྱོགས་བཅུ་ཐམས་ཅད་འདའ་བར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ་ཞེས་བྱ་བ་ལ་སོགས་པ་རྒྱ་ཆེར་གསུངས་སོ་༎ དེ་ལ་ཇི་ལྟར་ཆོས་ཐམས་ཅད་བདག་མེད་ཀྱང་ལས་དང་འབྲས་བུར་འབྲེལ་པ་མི་འགལ་བ་༎ དང་། 
 तत्र यथा निरात्मानश् च सर्वधर्माः । कर्मफलसंबन्ध्âविरोधश् च निःस्वभावता च यथादृष्टसर्वधर्म्âविरोधश् च ।	རང་བཞིན་མེད་ཀྱང་ཇི་ལྟར་མཐོང་བཞིན་པའི་ཆོས་ཐམས་ཅད་མི་འགལ་བ་དེ་ལྟར་༎ དང་། ནི་། 
 तथा पितृपुत्रसमागमे दर्शितम् ।	ཡབ་དང་གྲས་མཇལ་བའི་མདོ་ལས་བསྟན་ཏེ་།
 षड्धातुर् अयं महाराज पुरुषः षट्स्पर्श्âयतनः ।	རྒྱལ་པོ་ཆེན་པོ་སྐྱེས་བུ་འདི་ནི་ཁམས་དྲུག་པ་། རེག་པའི་སྐྱེ་མཆེད་དྲུག་པ་།
 अष्टादशमन्ôपविचारः ।	ཡིད་ཀྱི་ཉེ་བར་སྤྱོད་པ་བཅོ་བརྒྱད་པའོ་༎
 षड्धातुर् अयं महाराज पुरुष्êति । न खलु पुनर् एतद् युक्तं ।	རྒྱལ་པོ་ཆེན་པོ་སྐྱེས་བུ་འདི་ནི་ཁམས་དྲུག་པ་ཞེས་གང་སྨྲས་པ་དེ་ཅི་ལ་བརྟེན་ཏེ་སྨྲས་ཤེ་ན་། 
 किं व्âइतद् प्रतीत्य्ôक्तं षड् इमे महाराज धातवः । कतमे षट् ।	རྒྱལ་པོ་ཆེན་པོ་ཁམས་དྲུག་ནི་འདི་དག་གོ་༏་། དྲུག་གང་ཞེ་ན་།
 तद् यथा पृथिवीधातुर् अब्धातुस् तेजोधातुर् वायुधातुर् आकाशधातुर् विज्ञानधातुश् च । इमे महाराज षड् धातवः ॥	འདི་ལྟ་སྟེ་། སའི་ཁམས་དང་། ཆུའི་ཁམས་དང་། མེའི་ཁམས་དང་། རླུང་གི་ཁམས་དང་། ནམ་མཁའི་ཁམས་དང་། རྣམ་པར་ཤེས་པའི་ཁམས་དང་། རྒྱལ་པོ་ཆེན་པོ་དེ་དག་ནི་ཁམས་དྲུག་སྟེ་། སྐྱེས་བུ་འདི་དག་ནི་ཁམས་དྲུག་པའོ་ཞེས་གང་ངས་སྨྲས་པ་དེ་ནི་དེ་ལ་བརྟེན་ཏེ་སྨྲས་སོ་༎ སྐྱེས་བུ་འདི་ནི་རེག་པའི་སྐྱེ་མཆེད་དྲུག་པའོ་ཞེས་གང་སྨྲས་པ་དེ་ཅི་ལ་བརྟེན་ཏེ་སྨྲས་ཤེ་ན་།
 यावत् षड् इमानि महाराज स्पर्श्âयतनानि ।	རྒྱལ་པོ་ཆེན་པོ་རེག་པའི་སྐྱེ་མཆེད་དྲུག་ནི་འདི་དག་སྟེ་།
 कतमानि षट् । चक्षुः स्पर्श्âयतनं रूपाणां दर्शनाय । श्रोत्रं स्पर्श्âयतनं शब्दानां श्रवणाय । घ्राणं स्पर्श्âयतनं गन्ध्âराम्âघ्राणाय ।	དྲུག་གང་ཞེ་ན་།
 जिह्वा स्पर्श्âयतनं रसानाम् आस्वादनाय । कायस्पर्श्âयतनं स्प्रष्टव्यानां स्पर्शनाय । मनःस्पर्श्âयतनं धर्माणां विज्ञानाय ।	གཟུགས་རྣམས་ལ་ལྟ་བའི་ཕྱིར་མིག་རེག་པའི་སྐྱེ་མཆེད་དང་། སྒྲ་རྣམས་ལ་ཉན་པའི་༄༡༣༤བ་ཕྱིར་རྣ་བ་རེག་པའི་སྐྱེ་མཆེད་དང་། དྲི་རྣམས་ལ་སྣོམ་པའི་ཕྱིར་སྣ་རེག་པའི་སྐྱེ་མཆེད་དང་། རོ་རྣམས་ལ་མྱང་བའི་ཕྱིར་ལྕེ་རེག་པའི་སྐྱེ་མཆེད་དང་། རེག་བྱ་རྣམས་ལ་རེག་པའི་ཕྱིར་ལུས་རེག་པའི་སྐྱེ་མཆེད་དང་། ཆོས་རྣམས་རྣམ་པར་ཤེས་པའི་ཕྱིར་ཡིད་རེག་པའི་སྐྱེ་མཆེད་དོ་༎
 इमानि च महाराज षट् स्पर्श्âयतनानि ॥	རྒྱལ་པོ་ཆེན་པོ་དེ་དག་ནི་རེག་པའི་སྐྱེ་མཆེད་དྲུག་སྟེ་། སྐྱེས་བུ་འདི་དག་ནི་རེག་པའི་སྐྱེ་མཆེད་དྲུག་པའོ་ཞེས་གང་ངས་སྨྲས་པ་དེ་ནི་དེ་ལ་བརྟེན་ཏེ་སྨྲས་སོ་༎ རྒྱལ་པོ་ཆེན་པོ་སྐྱེས་བུ་འདི་ནི་ཡིད་ཀྱི་ཉེ་བར་སྤྱོད་པ་བཅོ་བརྒྱད་པའོ་ཞེས་གང་སྨྲས་པ་དེ་ཅི་ལ་བརྟན་ཏེ་སྨྲས་ཤེ་ན་།
 पे ॥अष्टादश्êमे महाराज मन्ôपविचाराः ।	རྒྱལ་པོ་ཆེན་པོ་ཡིད་ཀྱི་ཉེ་བར་སྤྱོད་པ་བཅོ་བརྒྱད་ནི་འདི་དག་སྟེ་།
 कतमे ऽष्टादश ।	བཅོ་བརྒྱད་གང་ཞེ་ན་།
 इह पुरुषश् चक्षुषा रूपाणि दृष्ट्वा । सौमनस्यदौर्मनस्य्ôपेक्षास्थानीयान्य् उपविचरति ।	འདི་ལ་མིག་གིས་གཟུགས་མཐོང་ན་ཡིད་བདེ་བ་དང་ཡིད་མི་བདེ་བ་དང་བཏང་སྙོམས་སུ་འགྱུར་བར་གཟུགས་ལ་ཉེ་བར་སྤྱོད་དོ་༎
 एवं श्रोत्र्âदिषु वाच्यं ।	དེ་བཞིན་དུ་རྣ་བ་ལ་སོགས་པ་ལ་ཡང་བརྗོད་པར་བྱའོ་༎
 तेन प्रत्येकम् इन्द्रियषट्केन सौमनस्य्âदित्रयाणां- [ बेन्दल्ल् एद् प्२४५ ---> ] भेदाद् अष्टादश मन्ôपविचारा भवन्ति । पे ।	རྒྱལ་པོ་ཆེན་པོ་དེ་ལ་གང་དག་ཡིད་བདེ་བར་ཉེ་བར་སྤྱོད་པ་དྲུག་དང་། གང་དག་ཡིད་མི་བདེ་བར་ཉེ་བར་སྤྱོད་པ་དྲུག་དང་། གང་དག་བཏང་སྙོམས་སུ་ཉེ་བར་སྤྱོད་པ་དྲུག་པོ་དེ་དག་གཅིག་ཏུ་བསྡུས་ན་ཡིད་ཀྱི་ཉེ་བར་སྤྱོད་པ་བཅོ་བརྒྱད་དུ་འགྱུར་རོ་༎
 कतमश् च महाराज्âध्यात्मिकः पृथिवीधातुः ।	དེ་བཞིན་དུ་སྦྱར་ཏེ་། རྒྱལ་པོ་ཆེན་པོ་ནང་གི་སའི་ཁམས་གང་ཞེ་ན་༏་གང་ཅི་ཡང་རུང་སྟེ་།
 यत् किञ्चिद् अस्मिन् काये ऽध्यात्मं कक्खटत्वं खरगतम् उपात्तं ।	ལུས་འདི་ལ་ནང་གི་ཁོང་ན་སྲ་བ་དང་མཁྲང་བའི་རྣམ་པ་དང་ཉེ་བར་གྱུར་པ་དང་ཟིན་པའོ་༎ 
 तत् पुनः कतमत् ।	དེ་ཡང་གང་ཞེ་ན་།
 तद् यथा ।	འདི་ལྟ་སྟེ་།
 केशा रोमाणि नखा दन्त्êत्य् आदि ।	སྐྲ་དང་སྤུ་དང་། སེན་མོ་དང་ཞེས་བྱ་བ་ལ་སོགས་པའོ་༎
 अयम् उच्यते आध्यात्मिकः पृथिवीधातुः ॥ कतमश् च महाराज बाह्यः पृथिवीधातुः ।	རྒྱལ་པོ་ཆེན་པོ་ཕྱི་རོལ་གྱི་སའི་ཁམས་གང་ཞེ་ན་།
 यत् किञ्चिद् बाह्यं कक्खट्वं खरगतम् अनुपात्तम् अयम् उच्यते बाह्यः पृथिवीधातुः ।	གང་ཅི་ཡང་རུང་སྟེ་། ཕྱི་རོལ་གྱི་སྲ་བ་དང་མཁྲང་བའི་རྣམ་པ་དང་། ཉེ་བར་མ་གྱུར་པ་དང་མ་ཟིན་པ་འདི་ནི་ཕྱི་རོལ་གྱི་སའི་ཁམས་ཞེས་བྱའོ་༎
 तत्र महाराज्âध्यात्मिकः पृथिवीधातुर् उत्पद्यमानो न कुतश्चिद् आगच्छति निरुध्यमानो*न क्वचित् संनिचयं गच्छति । भवति महाराज स समयो [ चम्ब्रिद्गे म्स् फ़्१०८ब् ---> ]	རྒྱལ་པོ་ཆེན་པོ་དེ་ལ་ནང་གི་སའི་ཁམས་འབྱུང་བའི་ཚེ་གང་ནས་ཀྱང་མི་འོང་། འགག་པའི་ཚེ་གང་དུ་ཡང་སྩོགས་པར་མི་འགྱུར་རོ་༎
 यत् स्त्री अध्यात्मम् अहं स्त्र्îति कल्पयति ।	རྒྱལ་པོ་ཆེན་པོ་བུད་མེད་ནང་དུ་བདག་ནི་བུད་མེད་དོ་ཞེས་རྟོག་པའི་དུས་དེ་ཡོད་དོ་༎ དེ་ནང་དུ་བུད་མེད་ཅེས་བརྟགས་ནས་ཕྱི་རོལ་དུ་སྐྱེས་པ་ལ་སྐྱེས་པ་ཞེས་རྟོག་གོ་༎ ༎ དེ་ཕྱི་རོལ་དུ་སྐྱེས་པ་ལ་སྐྱེས་པ་ཞེས་བརྟགས་ནས་ཆགས་པར་གྱུར་ཏེ་ཕྱི་རོལ་གྱི་སྐྱེས་པ་དང་ཕྲད་པར་འདོད་དོ་༎
 स्âध्यात्मम् अहं स्त्र्îति कल्पयित्वा बहिर्धा पुरुषं पुरुष्êति कल्पयति ।	སྐྱེས་པ་ཡང་ནང་དུ་༄༡༣༥ཨ་༌་༎ བདག་ནི་སྐྱེས་པའོ་ཞེས་རྟོག་སྟེ་དེ་ནང་དུ་བདག་ནི་སྐྱེས་པ་ཞེས་བརྟགས་ནས་ཕྱི་རོལ་དུ་བུད་མེད་ལ་བུད་མེད་ཅེས་རྟོག་གོ་༎
 सा बहिर्धा पुरुषं पुरुष्êति कल्पयित्वा संरक्ता सती बहिर्धा पुरुषेण सार्धं संयोगम् आकाङ्क्षते ।	ཕྱི་རོལ་དུ་བུད་མེད་ལ་བུད་མེད་ཅེས་བརྟགས་ནས་ཆགས་པར་འགྱུར་ཏེ་།
 पुरुषो ऽध्यात्मं पुरुषो ऽस्म्îति कल्पयत्îति पूर्ववत् ।	ཕྱི་རོལ་གྱི་བུད་མེད་དང་ཕྲད་པར་འདོད་དོ་༎
 तयोः संयोग्âकाङ्क्षया संयोगो भवति ।	ཕྲད་པར་འདོད་པས་ཕྲད་པར་འགྱུར་རོ་༎
 संयोगप्रत्ययात् कललं जायते ।	ཕྲད་པའི་རྐྱེན་གྱིས་མེར་མེར་པོ་སྐྱེ་བར་འགྱུར་བའི་དུས་དེ་ཡོད་དོ་༎
 तत्र महाराज यश् च संकल्पो यश् च संकल्पयिता । उभयम् एतन् न संविद्यते ।	རྒྱལ་པོ་ཆེན་པོ་དེ་ལ་ཀུན་དུ་རྟོག་པ་གང་ཡིན་པ་དང་། གང་ཀུན་དུ་རྟོག་པ་པོ་གང་ཡིན་པ་དེ་གཉིས་ཀ་ཡང་མེད་དོ་༎
 स्त्रियां स्त्री न संविद्यते ।	བུད་མེད་ལ་ནི་བུད་མེད་མེད་དོ་༎
 पुरुषे पुरुषो न संविद्यते ।	སྐྱེས་པ་ལ་ནི་སྐྱེས་པ་མེད་དོ་༎
 इति ह्य् असन्न् असद्भूतः संकल्पो जातः ।	དེ་ལྟར་མེད་ཅིང་ཡང་དག་པ་མ་ཡིན་པར་ཀུན་དུ་རྟོག་པ་སྐྱེ་སྟེ་།
 सो ऽपि संकल्पास्वभावेन न संविद्यते ।	ཀུན་དུ་རྟོག་པ་དེ་ཡང་ངོ་བོ་ཉིད་ཀྱིས་མེད་དོ་༎
 यथा संकल्पस् तथा संयोगो ऽपि कललम् अपि स्वभावेन न संविद्यते ।	ཀུན་དུ་རྟོག་པ་ཇི་ལྟ་བ་བཞིན་དུ་ཕྲད་པ་དང་མེར་མེར་པོ་ཡང་ངོ་བོ་ཉིད་ཀྱིས་མེད་དོ་༎ 
 यश् च स्वभावतो न संविद्यते तत् कथं कक्खटत्वं जनयिष्यति ।	གང་ངོ་བོ་ཉིད་ཀྱིས་མེད་པ་དེ་ཇི་ལྟར་སྲ་བ་སྐྱེད་པར་འགྱུར་།
 इति हि महाराज संकल्पं ज्ञात्वा कक्खटत्वं वेदितव्यं यथा कक्खटत्वम् उत्पद्यमानं न कुतश्चिद् आगच्छति ।	རྒྱལ་པོ་ཆེན་པོ་དེ་ལྟར་ཀུན་དུ་རྟོག་པ་ཤེས་པར་བྱས་ནས་སྲ་བ་ཉིད་རྟོག་པར་བྱ་སྟེ་། 
 निरुध्यमानं न क्वचित् संनिचयं गच्छत्îति ।	ཅི་ནས་སྲ་བ་ནི་སྐྱེ་བའི་ཚེ་གང་ནས་ཀྱང་མི་འོང་བར་ཤེས་པར་བྱའོ་༎
 भवति महा- [ बेन्दल्ल् एद् प्२४६ ---> ] राज समयो यद् अयं कायः श्मशानपर्यवसानो भवति ।	རྒྱལ་པོ་ཆེན་པོ་འདི་ལྟར་གང་ལུས་འདི་དུར་ཁྲོད་ཀྱི་མཐར་འགྱུར་བའི་དུས་དེ་ཡོད་དོ་༎
 तस्य तत् कक्खटत्वं संक्लिद्यमानं निरुध्यमानं न पूर्वां दिशं गच्छति ।	དེའི་སྲ་བ་དེ་འཇིག་ཅིང་འགག་པར་འགྱུར་བའི་ཚེ་།
 न दक्षिणां । न पश्चिमां । न्ôत्तरां । न्ôर्ध्वं । न्âधो ।	ཤར་ཕྱོགས་སུ་མི་འགྲོ་།
 न तु विदिशं गच्छति ।	ལྷོ་ཕྱོགས་དང་། ནུབ་ཕྱོགས་དང་། བྱང་ཕྱོགས་དང་། སྟེང་དང་འོག་དང་། ཕྱོགས་མཚམས་རྣམས་སུ་ཡང་མི་འགྲོ་སྟེ་།
 एवं महाराज्âध्यात्मिकः पृथिव्Ōआ̃धातुर् द्रष्टव्यः ।	རྒྱལ་པོ་ཆེན་པོ་ནང་གི་སའི་ཁམས་ནི་དེ་ལྟར་བལྟའོ་༎
 भवति महाराज स समयो*यद्âकाशीभूते लोकसंनिवेशे ब्राह्मं विमानं संतिष्ठते महारत्नमयं ।	རྒྱལ་པོ་ཆེན་པོ་འཇིག་རྟེན་གནས་པ་འདི་ནམ་མཁར་གྱུར་པ་ལ་། ཚངས་པའི་གཞལ་མེད་ཁང་རིན་པོ་ཆེ་སྣ་བདུན་གྱི་རྒྱུ་ལས་གྲུབ་པ་ལ་གནས་པའི་དུས་དེ་ཡོད་དོ་༎ 
 तन् महाराज कक्खटत्वम् उत्पद्यमानं न कुतश्चिद् आगच्छति ।	རྒྱལ་པོ་ཆེན་པོ་དེའི་སྲ་བ་དེ་འབྱུང་བའི་ཚེ་གང་ནས་ཀྱང་མི་འོང་ངོ་ཡོད་དོ་༎ ༎ གཞན་འཕྲུལ་དབང་བྱེད་ཀྱི་ལྷ་རྣམས་ཀྱི་གཞལ་མེད་ཁང་རིན་པོ་ཆེ་སྣ་བདུན་གྱི་རྒྱུ་ལས་གྲུབ་པ་བྱུང་ཡང་རྒྱལ་པོ་ཆེན་པོ་དེའི་སྲ་བ་དེ་འབྱུང་བའི་ཚེ་གང་ནས་ཀྱང་མི་འོང་ངོ་༎
 चक्रवाडमहाचक्रवाडाः संतिष्ठन्ते दृढाः सार्âइकघना वज्रमयास् तेषाम् अपि कक्खटत्वम् उत्पद्यमानं न कुतश्चिद् आगच्छति ।	ཁོར་ཡུག་དང་ཁོར་ཡུག་ཆེན་པོའི་རི་རྡོ་རྗེའི་རྒྱུ་ལས་གྲུབ་པ་སྲ་ཞིང་བརྟན་ལ་ལྷུན་སྟུག་པ་རྣམས་གནས་པར་གྱུར་ཀྱང་དེ་དག་གི་ས་བ་དེ་འབྱུང་བའི་ཚེ་གང་ནས་ཀྱང་མི་འོང་ངོ་༎ 
 सुमेरवः पर्वतराजानो युगंधरा निमिंधर्êशाधरा यावत् कालपर्वताः संतिष्ठन्ते । सर्वश् च त्रिसाहस्रमहासाहस्रो लोकधातुः संतिष्ठते । चतुरशीतिर् योजनसहस्राण्य् उद्वेधेन ।	རིའི་རྒྱལ་པོ་རི་རབ་དག་དང་། གཉའ་ཤིང་འཛིན་དག་དང་། མུ་ཁྱུད་འཛིན་དག་དང་༄༡༣༥བ་གཤོལ་མདའ་འཛིན་དག་དང་། རྡོ་རྗེ་འཛིན་དག་དང་། སེང་ལྡེང་ཅན་དག་དང་། རྣམ་པར་འདུད་དག་དང་། རི་རྟ་རྣ་དག་དང་། བལྟ་ན་སྡུག་དག་དང་། བལྟ་ན་སྡུག་ཆེན་པོ་དག་དང་། ཐེར་སྒྲེ་དག་དང་། སྤོས་ཀྱི་དད་ལྡང་དག་དང་། གངས་ཀྱི་རི་དག་དང་། དེ་མ་ཡིན་པའི་རི་ནག་པོའི་བར་དག་གནས་པ་དག་དང་། ཐམས་ཅད་དང་ལྡན་པའི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་གནས་པ་དག་དང་། རྔམས་སུ་དཔག་ཆད་བརྒྱད་ཁྲི་བཞི་སྟོང་ཡོད་ལ་རྒྱར་དཔག་ཚད་དྲུག་ཁྲི་ཡོད་པའི་ས་ཆེན་པོ་གནས་པར་གྱུར་ཀྱང་རྒྱལ་པོ་ཆེན་པོ་སྲ་བདེ་འབྱུང་བའི་ཚེ་གང་ནས་ཀྱང་མི་འོང་ངོ་༎
 मध्ये च्âष्टषष्टिं योजनशतसहस्रं महापृथिवी संतिष्ठते । तद् अपि महाराज कक्खटत्वं समुदागच्छत् कुतश्चिद् आगच्छति । भवति महाराज स समयो यद्âयं लोकः संवर्तते ।	རྒྱལ་པོ་ཆེན་པོ་འཇིག་རྟེན་འདི་འཇིག་པར་འགྱུར་བའི་ཚེ་ས་ཆེན་པོ་འདི་མེས་ཚིག་པའམ་། ཆུས་བཤིག་པའམ་།
 तद्êयं महापृथिवी [ चम्ब्रिद्गे म्स् फ़्१०९अ ---> ]	རླུང་གིས་གཏོར་བར་འགྱུར་བའི་དུས་དེ་ཡོད་དོ་༎ དེ་མེས་ཚིག་ན་ནི་དུ་བ་ཡང་མི་མངོན་ཐལ་བའི་ལྷག་མ་ཡང་མི་མངོན་བར་འགྱུར་རོ་༎ འདི་ལྟ་སྟེ་དཔེར་ན་།
 अग्निना वा दह्यते ऽद्भिर् वा क्लिद्यते वायुना वा विकीर्यते ।	མར་རམ་འབྲུ་མར་མེས་བསྲེགས་ན་དུ་བ་ཡང་མི་མངོན་ཞིང་ཐལ་བའི་ལྷག་མ་ཡང་མི་མངོན་པར་འགྱུར་རོ་༎ དེ་བཞིན་དུ་སྟོང་གསུམ་གྱི་སྟོང་ཆེན་པོ་འཇིག་རྟེན་གྱི་ཁམས་འདི་མེས་ཚིག་པའི་ཚེ་དུ་བ་ཡང་མི་མངོན་ཞིང་ཐལ་བའི་ལྷག་མ་ཡང་མི་མངོན་པར་འགྱུར་རོ་༎ ཆུས་བཤིག་པའི་ཚེ་། ཡང་ལྷག་མ་ཅི་ཡང་མི་མངོན་པར་འགྱུར་ཏེ་།
 तस्य्âग्निना दह्यमानाया मषिर् अपि न प्रजायते तद् यथ्âपि नाम सर्पिषो वा तैलस्य	འདི་ལྟ་སྟེ་དཔེར་ན་ལན་ཚབ༹་ཆུའི་ནང་དུ་ཞུ་བ་ནི་ལྷག་མ་ཅུང་ཟད་མི་མངོན་པར་འགྱུར་རོ་༎ 
 व्âग्निना दह्यमानस्य न मषिर् न छायिका प्रज्ञायते एवम् एव्âस्यास् त्रिसाहस्रमहासाहस्राया	དེ་བཞིན་དུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཡང་ཆུས་བཤིག་པའི་ཆེ་ལྷག་མ་ཅུང་ཟད་ཀྱང་མི་མངོན་པར་འགྱུར་རོ་༎ འགྱུར་རོ་༎ 
 लोकधातोर् अग्निना दह्यमानाया न्âइव मषिर् न छायिक्âवशिष्टा प्रज्ञायते ।	རླུང་གིས་གཏོར་བའི་ཚེ་ཡང་ལྷག་མ་ཅུང་ཟད་ཀྱང་མི་མངོན་པར་འགྱུར་རོ་༎ འགྱུར་རོ་༎ འགྱུར་ཏེ་། 
 एवम् अद्भिर् लवणविलयवद् वायुना वैरम्भवात्âभिहतशकुन्तवत् पृथिव्यां न किञ्चिद् अवशिष्टं प्रज्ञायतए इति पठ्यते ।	འདི་ལྟ་སྟེ་དཔེར་ན་རྣམ་པར་འཐོར་རླུང་གིས་བདས་པའི་བྱེའུ་ནི་ལྷག་མ་ཅུང་ཟད་ཀྱང་མི་མངོན་འགྱུར་རོ་༎ འགྱུར་རོ་༎ འགྱུར་ཏེ་། པར་འགྱུར་རོ་༎ དེ་བཞིན་དུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཡང་རླུང་གིས་གཏོར་བའི་ཚེ་ལྷག་མ་ཅུང་ཟད་ཀྱང་མི་མངོན་འགྱུར་རོ་༎ འགྱུར་རོ་༎ འགྱུར་ཏེ་། པར་འགྱུར་རོ་༎ པར་འགྱུར་རོ་༎ 
 तत्र महाराज पृथिवीधातोर् उत्पादो ऽपि शून्यः व्ययो ऽपि शून्य्ôत्पन्नो ऽपि पृथिवीधातुः स्वभावशून्य ।	རྒྱལ་པོ་ཆེན་པོ་དེ་ལྟར་སའི་ཁམས་དེ་འབྱུང་བ་ཡང་སྟོང་འགྱུར་རོ་༎ འགྱུར་རོ་༎ འགྱུར་ཏེ་། པར་འགྱུར་རོ་༎ པར་འགྱུར་རོ་༎ ། སའི་ཁམས་འཇིག་པ་དང་འབྱུང་བ་ཡང་ངོ་བོ་ཉིད་ཀྱིས་འགྱུར་རོ་༎ འགྱུར་རོ་༎ འགྱུར་ཏེ་། པར་འགྱུར་རོ་༎ 
 इति हि महाराज पृथिवीधातुः पृथिवीधातुत्वेन न्ôपलभ्यते ऽन्यत्र व्यवहारात् ।	པར་འགྱུར་རོ་༎ ། སྟོང་ངོ་༎ རྒྱལ་པོ་ཆེན་པོའི་སའི་ཁམས་ནི་ཐ་སྙད་ཙམ་མ་གཏོགས་པར་སའི་༄༡༣༦ཨ་༌་༎ ཁམས་ཉིད་དུ་མི་དམིགས་ཏེ་།
 सो ऽपि व्यवहारो न स्त्री न पुरुषः ।	ཐ་སྙད་ད་ཡང་བུད་མེད་མ་ཡིན་། སྐྱེས་པ་མ་ཡིན་གྱི་།
 एवम् एव्âइतन् महाराज यथाभूतं सम्यक्प्रज्ञया द्रष्टव्यं ।	རྒྱལ་པོ་ཆེན་པོ་དེ་ལྟར་ཡང་དག་པ་ཇི་ལྟ་བ་བཞིན་གྱི་ཤེས་རབ་ཀྱིས་རྟོགས་ཤིག་།
 तत्र कतमो ऽब्धातुः ।	རྒྱལ་པོ་ཆེན་པོ་དེ་ལ་ཆུའི་ཁམས་ནི་རྣམ་པ་གཉིས་ཏེ་། 
 यद् इदम् अस्मिन् काये ऽध्यात्मं प्रत्यात्मम् आपः । अब्गतं । अप्त्वं स्नेहः ।	ནང་དང་། ཕྱི་རོལ་གྱིའོ་༎ ནང་གི་ཆུའི་ཁམས་གང་ཞེ་ན་། གང་ཅི་ཡང་རུང་སྟེ་ལུས་འདི་ལ་ནང་གི་ཁོང་ན་ཆུ་དང་ཆུའི་རྣམ་པ་དང་ཆུ་ཉིད་དང་། 
 स्नेहगतं स्नेहत्वं द्रवत्वम् उपगतम् उपात्तं ॥	རླན་པ་དང་། རླན་པའི་རྣམ་པ་དང་རླན་པ་ཉིད་དང་གཤེར་བ་ཉིད་དང་། ཉེ་བར་གྱུར་པ་དང་ཟིན་པའོ་༎
 तत् पुनः कतमत् ।	དེ་ཡང་གང་ཞེ་ན་།
 तद् यथा । अश्रु स्वेदः खेटः सिङ्घाणकं- [ बेन्दल्ल् एद् प्२४७ ---> ]	འདི་ལྟ་སྟེ་།
 वशा लसिका मज्जा मेदः पित्तं श्लेष्मा पूयः शोणितं क्षीरं प्रस्राव्êत्य् आदिर् अयम् उच्यन्ते आध्यात्मिको ऽब्धातुः । पे ॥भवति महाराज स समयो यत् प्रियं दृष्ट्व्âश्रु प्रवर्तते ।	མཆི་མ་དང་། རྡུལ་དང་། མཆིལ་མ་དང་༏་སྣབས་དང་། ཆུ་སེར་དང་། ཚིལ་དང་། མཁྲིས་པ་དང་། ངར་སྣབས་དང་། རྣག་དང་། ཁྲག་དང་། འོ་མ་དང་། གཅིན་དང་། གཞན་ཡང་གང་ལུས་འདིའི་ནང་གི་ཁོང་ན་། ཆུ་དང་ཆུའི་རྣམ་པ་དང་ཆུ་ཉིད་དང་རླན་པ་དང་རླན་པའི་རྣམ་པ་དང་རླན་པ་ཉིད་དང་གཤེར་བ་ཉིད་དང་། ཉེ་བར་གྱུར་པ་དང་ཟིན་པ་འདི་ནི་ནང་གི་ཆུའི་ཁམས་ཞེས་བྱའོ་༎ དེ་བཞིན་དུ་སྦྱར་ཏེ་།
 दुष्खेन च्âभ्याहतस्य धर्मसंवेगेन व्âश्रु प्रवर्तते ।	རྒྱལ་པོ་ཆེན་པོའི་སྡུག་པ་མཐོང་ན་མཆི་མ་འབྱུང་བ་དང་། སྡུག་བསྔལ་གྱིས་ཉེན་པ་དང་ཆོས་ཀྱི་ཤུགས་ཀྱིས་མཆི་མ་འབྱུང་བ་དང་རླུང་གིས་བཏབ་བམ་། རྣམ་པ་གཞན་དག་གིས་ཀྱང་མཆི་མ་འབྱུང་སྟེ་༏་དཔྱད་བྱས་པས་ཀྱང་ནང་གི་ཆུའི་ཁམས་འཕེལ་བར་འགྱུར་བའི་དུས་དེ་ཡོད་དེ་།
 वातेन व्âक्षि प्रस्यन्दते । यावत् स महाराज्âब्धातुर् न कुतश्चिद् आगच्छति ।	རྒྱལ་པོ་ཆེན་པོ་ཆུའི་ཁམས་དེ་འབྱུང་བའི་ཚེ་གང་ནས་ཀྱང་མི་འོང་ངོ་༎ རྒྱལ་པོ་ཆེན་པོ་གང་ནང་གི་ཆུའི་ཁམས་དེ་ཡོངས་སུ་སྐམ་པར་འགྱུར་བའི་དུས་དེ་ཡོད་དེ་། དེ་ཡོངས་སུ་སྐམ་ཞིང་འགག་པའི་ཚེ་གང་དུ་ཡང་མི་འགྲོའོ་༎
 भवति महाराज स समयो यद्âध्यात्मिको ऽब्धातुः परिशुष्यति ।	རྒྱལ་པོ་ཆེན་པོ་གང་ནང་གི་མེའི་ཁམས་ཤས་ཆེ་བར་གྱུར་ན་། དེས་ནང་གི་ཆུའི་ཁམས་ཡོངས་སུ་གདུང་བར་འགྱུར་བའི་དུས་དེ་ཡོད་དེ་། གདུངས་པའི་ཚེ་གང་དུ་ཡང་མི་འགྲོའོ་༎
 स परिशुष्यन् निरुध्यमानो*न क्वचिद् गच्छति । पे ।	རྒྱལ་པོ་ཆེན་པོ་དེ་བཞིན་དུ་ནང་གི་ཆུའི་ཁམས་འབྱུང་བའི་ཚེ་གང་ནས་ཀྱང་མི་འོང་ངོ་༎ འགག་པའི་ཚེ་གང་དུ་ཡང་མི་འགྲོའོ་༎ རྒྱལ་པོ་ཆེན་པོ་གང་འཇིག་རྟེན་འདི་ཆགས་པར་འགྱུར་བའི་དུས་དེ་ཡོད་དེ་།
 विवर्तमाने खलु पुनर् लोके समन्ताद् द्वात्रिंशत् पटल्âभ्रघनाः संतिष्ठन्ते संस्थाय सर्वावन्तः ।	འཇིག་རྟེན་གྱི་ཁམས་འདི་ཆགས་པར་འགྱུར་བའི་ཚེ་། ནམ་མཁའ་འདི་ལ་ཀུན་དུ་སྤྲིན་ཤིན་ཏུ་སྟུག་པོའི་ཚོགས་སུམ་ཅུ་རྩ་༄༡༣༦བ་གཉིས་འཁྲིགས་པར་འགྱུར་ཏེ་། 
 त्रिसाहस्रमहासाहस्रं लोकधातुं छादयन्ति ।	དེ་དག་འཁྲིགས་པས་ཐམས་ཅད་དང་ལྡན་པའི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཐམས་ཅད་ག-ཡོགས་པར་འགྱུར་ཏེ་།
 यतः पञ्च्âन्तरकल्पान् ईषाधारो देवो वर्षति ।	དེ་ལས་བསྐལ་པ་བར་མ་ལྔའི་བར་དུ་གཤོལ་མདའ་ཙམ་གྱི་ཆར་གྱི་རྒྱུན་འབབ་པོ་༎
 एवं पञ्च गजप्रमेहो देवो वर्षति ।	བསྐལ་པ་བར་མ་ལྔའི་བར་དུ་གླང་པོ་ཆེའི་ཕོ་མཚན་ཙམ་གྱི་ཆར་འབབ་པོ་༎
 पञ्च्âच्छिन्नधारः ।	བསྐལ་པ་བར་མ་ལྔའི་བར་དུ་རྒྱུན་མི་འཆད་པའི་ཆར་འབབ་པོ་༎
 पञ्च स्थूलबिन्दुकः ।	བསྐལ་པ་བར་མ་ལྔའི་བར་དུ་ཐིགས་པ་ཆེན་པོའི་ཆར་འབབ་པོ་༎
 तत्êयं महापृथिवी यावद् ब्रह्मलोकाद् उदकेन स्फुटा भवति । स महाराज तावन् महान् अब्धातुर् उत्पद्यमानो न कुतश्चिद् आगच्छति ।	དེས་ས་ཆེན་པོ་འདི་ནས་ཚངས་པའི་འཇིག་རྟེན་གྱི་བར་དུ་ཆུས་ཁྱབ་པར་གང་བར་འགྱུར་ཏེ་། རྒྱལ་པོ་ཆེན་པོ་ཆུའི་ཕུང་པོ་ཆེན་པོ་དེ་འབྱུང་བའི་ཚེའང་གང་ནས་མི་འོང་ངོ་༎
 भवति महाराज स समयो यद् अयं लोकः संवर्तते ।	རྒྱལ་པོ་ཆེན་པོ་གང་འཇིག་རྟེན་འདི་འཇིག་པར་འགྱུར་བའི་དུས་དེ་ཡོད་དེ་།
 संवर्तमाने खलु पुनर् लोके द्वितीयस्य सूर्यस्य प्रादुर्भावो भवति । द्वितीयस्य सू- [ चम्ब्रिद्गे म्स् फ़्१०९ब् ---> ]	འཇིག་རྟེན་གྱི་ཁམས་འཇིག་པར་འགྱུར་བའི་ཚེ་། ཉི་མ་གཉིས་འཇིག་རྟེན་དུ་འབྱུང་བར་འགྱུར་ཏེ་། ཉི་མ་གཉིས་འཇིག་རྟེན་དུ་བྱུང་བས་ཆུ་མིག་དང་ཆུ་བྲན་རྣམས་སྐམ་པར་འགྱུར་རོ་༎ དེ་ནས་ཉི་མ་གསུམ་འཇིག་རྟེན་དུ་འབྱུང་སྟེ་།
 र्यस लोके प्रादुर्भावाद् उत्साः सरांसि कुनद्यश् च शुष्यन्ति ।	ཉི་མ་གསུམ་འཇིག་རྟེན་དུ་བྱུང་བ་ན་ཆུ་མིག་ཆེན་པོ་དང་ཆུ་ཀླུང་ཆེན་པོ་རྣམས་སྐམ་པར་འགྱུར་རོ་༎ དེ་ནས་ཉི་མ་བཞི་འཇིག་རྟེན་དུ་འབྱུང་སྟེ་།
 एवं तृतीयस्य मह्ôत्सा महानद्यः । चतुर्थस्य्âनवतप्तं महासरः सर्वेण सर्वम् उच्छुष्यति ।	ཉི་མ་བཞི་འཇིག་རྟེན་དུ་བྱུང་བས་གང་ནས་ཆུ་ཀླུང་ཆེན་པོ་བཞི་པོ་དེ་དག་འབབ་པའི་མཚོ་ཆེན་པོ་མ་དྲོས་པ་དེ་དེ་ཡང་ཐམས་ཅད་ཀྱི་ཐམས་ཅད་དུ་སྐམ་པར་འགྱུར་ཐིམ་པར་འགྱུར་ཏེ་མེད་པར་འགྱུར་རོ་༎ དེ་ནས་ཉི་མ་ལྔ་འཇིག་རྟེན་དུ་འབྱུང་སྟེ་།
 चतुर्थस्य सूर्यस्य प्रादुर्भावान् महासमुद्रस्य योजनिकम् अप्य् उदकं परिक्षयं पर्यादानं गच्छति ।	ཉི་མ་ལྔ་འཇིག་རྟེན་དུ་བྱུང་བས་རྒྱ་མཚོ་ཆེན་པོ་ཡང་དཔག་ཚད་གཅིག་ཙམ་གྱི་ཆུ་ཡོངས་སུ་ཟད་ཅིང་ཡོངས་སུ་འགྲིབ་པར་འགྱུར་རོ་༎
 द्वियोजनिकम् अपि त्रिचतुःपञ्चदशविंशतित्रिंशच्चत्वारिंशत्पञ्चाशद्योजनिकम् अपि यावच् चत्वारिंशद्योजनसहस्रम् उदकम् अवशिष्टं भवति । यावद् द्वितालमात्रं । यावत् कण्ठमात्रं ।	དཔག་ཚད་གཉིས་དང་། དཔག་ཚད་གསུམ་དང་། བཞི་དང་། ལྔ་དང་། བཅུ་དང་། ཉི་ཤུ་དང་། སུམ་ཅུ་དང་། བཞི་བཅུ་དང་། དཔག་ཚད་ལྔ་བཅུ་ཙམ་གྱི་ཆུ་ཡོངས་སུ་ཟད་ཅིང་ཡོངས་སུ་འགྲིབ་པར་འགྱུར་བ་ནས་།
 यावद् गोष्पदमात्रम् उदकम् अवशिष्टं भवति ।	དཔག་ཚད་བཞི་ཁྲིའི་བར་གྱི་ཆུ་ལས་པར་འགྱུར་བ་དང་། ཤིང་ཏ་ལ་གཉིས་ཙམ་ནས་མཚན་ཁུང་ནུ་བ་ཙམ་དང་། བ་ལང་གི་རྗེས་ཀྱི་ཆུ་ཙམ་གྱི་བར་དུ་ལས་པར་འགྱུར་བའི་དུས་དེ་ཡོད་དོ་༎
 भवति महाराज स समयो यन् महासमुद्रे पृथितपृथितान्य् अवशिष्टानि भवन्ति । पे ॥	རྒྱལ་པོ་ཆེན་པོ་གང་རྒྱ་མཚོ་ཆེན་པོ་དེ་ལས་ཟིལ་པ་ཕྲམ་ཕྲུམ་ཙམ་༄༡༣༧ཨ་༌་༎ ལས་པར་འགྱུར་བའི་དུས་དེ་ཡོད་དོ་༎
 भवति महाराज स समयो यन् महासमुद्रे ऽङ्गुलिस्नेहमात्रम् अप्य् उदकं न्âवशिष्टं भवति ।	རྒྱལ་པོ་ཆེན་པོ་གང་རྒྱ་མཚོ་ཆེན་པོ་དེ་ལ་མཛུབ་མོ་སྣུབས་པ་ཙམ་གྱི་ཆུའང་མ་ལས་པར་འགྱུར་བའི་དུས་དེ་ཡོད་དོ་༎
 स महाराज तावान् अब्धातुर् निरुध्यमानो न क्वचिद् गच्छति । पे ।	རྒྱལ་པོ་ཆེན་པོ་དེ་ཙམ་དུ་ཡང་ཆུའི་ཁམས་དེ་འགག་པའི་ཚེ་ཡང་གང་དུ་ཡང་མི་འགྲོ་སྟེ་། ཤར་ཕྱོགས་དང་༏་ལྷོ་ཕྱོགས་དང་ནུབ་ཕྱོགས་དང་བྱང་ཕྱོགས་དང་སྟེང་དང་འོག་དང་། ཕྱོགས་མཚམས་རྣམས་སུ་མི་འགྲོའོ་༎
 तस्य खलु पुनर् महाराज्âब्धातोर् उत्पादो ऽपि शून्यः ।	རྒྱལ་པོ་ཆེན་པོ་ཆུའི་ཁམས་དེ་ནི་སྐྱེ་བ་ཡང་སྟོང་།
 व्ययो ऽपि शून्यः तिष्ठन्न् अपि सो ऽब्धातुः [ बेन्दल्ल् एद् प्२४८ ---> ]	འཇིག་པ་ཡང་སྟོང་། གནས་པའི་ཚེ་ཡང་ཆུའི་ཁམས་དེ་རང་བཞིན་གྱིས་སྟོང་སྟེ་།
 स्वभावशून्य्êति हि महाराज्âब्धातुर् अब्धातुत्वेन्ôपलभ्यते ऽन्यत्र व्यवहारमात्रात् ।	རྒྱལ་པོ་ཆེན་པོ་ཆུའི་ཁམས་དེ་ནི་ཐ་སྙད་ཙམ་མ་གཏོགས་པར་ཆུའི་ཁམས་ཀྱིས་སྟོང་ཞིང་མི་དམིགས་པ་སྟེ་། 
 सो ऽपि व्यवहारो न स्त्री न पुरुषः पूर्ववत् ॥	ཐ་སྙད་དེ་ཡང་བུད་མེད་མ་ཡིན་། སྐྱེས་པ་མ་ཡིན་ནོ་ཞེས་བྱ་བ་སྔ་མ་བཞིན་ནོ་༎
 आध्यात्मिकस् तेजोधातुः कतमः ॥	མེའི་ཁམས་ནི་རྣམ་པ་གཉིས་ཏེ་། ནང་གི་དང་། ཕྱི་རོལ་གྱིའོ་༎ ནང་གི་མེའི་ཁམས་གང་ཞེ་ན་། གང་ཅི་ཡང་རུང་སྟེ་།
 यत् किञ्चिद् अस्मिन् काये तेजस् तेजोगतम् ऊष्मगतम् उपगतम् उपात्तं ।	ལུས་འདི་ལ་མེ་དང་མེའི་རྣམ་པ་དང་། དྲོ་བ་དང་དྲོ་བའི་རྣམ་པ་དང་། ཉེ་བར་གྱུར་པ་དང་ཟིན་པའོ་༎
 तत् पुनः कतमत् ।	དེ་ཡང་གང་ཞེ་ན་།
 येन्âयं काय्âतप्यते संतप्यते । येन व्âस्य्âसितपीतखादितानि सम्यक्सुखेन परिपाकं गच्छति ।	གང་གིས་ལུས་འདི་གདུང་བ་དང་། ཀུན་དུ་གདུང་བ་དང་ཡོངས་སུ་གདུང་བ་དང་། གང་གིས་ཟོས་པ་དང་འཐུངས་པ་དང་། འཆོས་པ་དང་མྱངས་པ་རྣམས་བདེ་ཞིང་ལེགས་པར་ཞུ་བར་འགྱུར་བ་དང་། གང་གི་ཤས་ཆེ་ན་།
 यस्य च्ôत्सदत्वाज् ज्वरितो ज्वरित्êति संख्यां गच्छति ॥	རིམ་མོ་རིམ་མོ་ཞེས་བྱ་བའི་གྲངས་སུ་འགྲོ་བ་དང་ཞེས་བྱ་བ་ལ་སོགས་པའོ་༎
 पे ॥ बाह्यस् तेजोधातुः कतमः ।	ཕྱི་རོལ་གྱི་མེའི་ཁམས་གང་ཞེ་ན་།
 यद् बाह्यं तेजस् तेजोगतम् ऊष्मगतम् उपगतम् उपात्तं ।	གང་ཕྱི་རོལ་གྱི་མེ་དང་མེའི་རྣམ་པ་དང་། དྲོ་བ་དང་དྲོ་བའི་རྣམ་པ་དང་། ཉེ་བར་མ་གྱུར་པ་དང་མ་ཟིན་པ་སྟེ་། དེ་དག་ནི་མི་དག་གཙུབ་ཤིང་དང་ལྡན་པ་དང་རཙབ༹་དང་ལྡན་པའམ་།
 तत् पुनः कतमत् । यन् मनुष्य्âरणीसहगतेभ्यो गर्भलसहगतेभ्यो वा गोमयचूर्णेन वा कार्पासपिचुन्âवासम् अन्वेषन्ते यद् उत्पन्नं ग्रामम् अपि दहति ग्रामप्रदेशम् अपि दहति यावद् द्वीपं वा	བ་ལང་གི་ལྕི་བའི་སྦུར་མའམ་ཤིང་བལ་གྱི་འདའ་བ་དང་ལྡན་པར་བྱས་ཤིང་མེ་འབྱིན་ཏེ་། དེ་བྱུང་ནས་གྲོང་ཡང་ཚིག་གྲོང་གི་ཕྱོགས་ཀྱང་ཚིག་། གྲོང་ཁྱེར་རམ་གྲོང་ཁྱེར་གྱི་ཕྱོགས་སམ་ཡུལ་ལམ་ཡུལ་གྱི་ཕྱོགས་སམ་། གླིང་ངམ་། རཙབ༹འི་གཏོས་སམ་། ནགས་སམ་།
 कक्षं तृणानां वा दावं वा काष्ठं वा यावद् दहन् परैत्îत्य् आदि ।	ཤིང་ངམ་། རཙབ༹འམ་། བ་ལང་གི་ལྕི་བ་དག་སྲེག་ཅིང་འགྲོ་བ་དང་ཞེས་བྱ་བ་ལ་སོགས་པའོ་༎
 तत्र महाराज्âध्यात्मिकस् तेजोधातुर् उत्पद्यते न कुतश्चिद् आगच्छति निरुध्यमानो न क्वचित् संनिचयं गच्छति ।	རྒྱལ་པོ་ཆེན་པོ་དེ་ལ་ཕྱི་རོལ་གྱི་མེའི་ཁམས་ནི་འབྱུང་བའི་ཚེའང་གང་ནས་ཀྱང་མི་འོང་། འགག་པའི་ཚེ་ཡང་གང་དུ་༄༡༣༧བ་ཡང་མི་འགྲོ་སྟེ་། དི་ནི་རང་བཞིན་དང་བྲལ་བའི་ཕྱིར་མེད་པ་།
 इति ह्य् अभूत्वा भवति भूत्वा च प्रतिविगच्छति स्वभावरहितत्वात् ॥	ལས་ཡོད་པར་འགྱུར་ཞིང་ཡོད་པར་གྱུར་ནས་ཀྱང་མེད་པར་འགྱུར་རོ་ཞེས་བྱ་བ་ལ་སོགས་པའོ་༎ དེ་ལ་ནང་གི་རླུང་གི་ཁམས་གང་ཞེ་ན་།
 एवं यत् किञ्चिद् अस्मिन् काये वायुर् वायुगतं लघुत्वं समुदीरणत्वं ।	གང་ལུས་འདི་ལ་རླུང་དང་རླུང་གི་རྣམ་པ་དང་། ཡང་བ་ཉིད་དང་ག-ཡོ་ག་ཉིད་དང་། ཉེ་བར་གྱུར་པ་དང་ཟིན་པའོ་༎
 तत् पुनः कतमत् ।	དེ་ཡང་གང་ཞེ་ན་། འདི་ལྟ་སྟེ་།
 तद् यथ्ôर्ध्वगमा वायवो ऽधोगमाः पार्श्व्âश्रयाः पृष्ठ्âश्रयाः कुक्षिगमाः शस्त्रकाः [ चम्ब्रिद्गे म्स् फ़्११०अ ---> ]	གྱེན་དུ་འགྲོ་བའི་རླུང་དང་། ཐུར་དུ་འགྲོ་བ་དང་། ཐད་ཀར་འགྲོ་བ་དང་། རྒྱབ་ཏུ་འགྲོ་བ་དང་། རྒྱབ་ན་གནས་པ་དང་། ལྟོ་ན་གནས་པ་དང་། འཆད་པར་བྱེད་པ་དང་། འགས་པར་བྱེད་པ་དང་། གཟེར་བ་དང་། འདར་བུ་དང་། སྣ་སྐད་དང་། རླུང་སྐྲན་དང་། དབུགས་འབྱུང་བ་དང་། རྔུབ་པ་དང་ལྡན་པ་དང་། ཡན་ལག་དང་ཡན་ལག་ལ་གནས་པའི་རླུང་དག་དང་ཞེས་བྱ་བ་ལ་སོགས་པའོ་༎ ཕྱི་རོལ་གྱི་རླུང་དེ་ཡང་ཤར་ཕྱོགས་ཀྱི་རླུང་ཡོད་དོ་༎
 क्षुरकाः सूचकाः पिप्पलका वात्âष्ठीला वातगुल्म्âश्वासप्रश्वास्âङ्ग्âनुसारिणो वायव्êत्य् आदि ।	ལྷོ་ཕྱོགས་དང་། ནུབ་ཕྱོགས་དང་། བྱང་ཕྱོགས་ཀྱི་རླུང་ཡོད་དོ་༏་། རྡུལ་དང་བཅས་པ་དང་། རྡུལ་མེད་པ་དང་ཆུང་བ་དང་ཆེ་བའི་རླུང་ཡོད་དོ་༎
 सन्ति बहिर्धा पूर्वे वायवो दक्षिणाः पश्चिम्ôत्तरा वायवः सरजसः अरजसः परीत्ता महद्गता वायव्êति ।	ཀུན་དུ་ཁྱབ་པའི་རླུང་དང་། རྣམ་པར་འཐོར་བའི་རླུང་དང་། ཚུབ་མའི་རླུང་དག་ཀྱང་ཡོད་དོ་༎
 भवति महाराज स समयो यन् महावायुस्कन्धः समुदागतः । [ बेन्दल्ल् एद् प्२४९ ---> ] वृक्ष्âग्रान् अपि पातयति ।	རྒྱལ་པོ་ཆེན་པོ་རླུང་གི་ཕུང་པོ་ཆེན་པོ་ལངས་ན་ཤིང་དག་ཀྱང་གཅོག་། 
 कुड्यान् अपि पर्वत्âग्रान् अपि पातयति । पातयित्वा निरुपादानो विगच्छति । यं सत्वाश् चीवरकर्णिकेन वा विधमनकेन वात्âनुवृत्तेन वा पर्येष्यन्ते ।	རྩིག་པའི་ཁ་དག་དང་རིའི་རྩེ་མོ་དག་ཀྱང་བསྙིལ་ཞིང་བསྙིལ་ནས་རྨེག་མེད་པར་འགྱུར་བ་དག་དང་། ཡང་སེམས་ཅན་དག་གོས་ཀྱི་མཐའ་མའམ་སྦུད་པའམ་རླུང་ག-ཡབ་དག་གིས་རླུང་ག-ཡོབ་པའི་དུས་དེ་ཡོད་དོ་༎ 
 यावद् अयम् उच्यते बाह्यो वायुधातुः । तस्य्âप्य् उत्पत्तिः पूर्ववत् ॥	གཞན་ཡང་གང་ཚུལ་འདི་དང་འདྲ་བ་དེ་ནི་ཕྱི་རོལ་གྱི་རླུང་གི་ཁམས་ཞེས་བྱ་བ་ལ་སོགས་པ་སྔ་མ་བཞིན་ནོ་།
 आध्यात्मिक्âकाशधातुः कतमः ।	༎ ། བམ་པོ་བཅུ་གཅིག་པ་། ནང་གི་ནམ་མཁའི་ཁམས་གང་ཞེ་ན་།
 यत् किञ्चिद् अस्मिन् काये ऽध्यात्मं प्रत्यात्मम् उपगतम् उपात्तम् आकाशगतम् इह्âभ्यन्तरसंख्याभूतं ।	གང་ཅི་ཡང་རུང་སྟེ་། ལུས་འདི་ལ་ནང་གི་ཁོང་ན་ཉེ་བར་གྱུར་པ་དང་། ཟིན་པ་དང་། ནམ་མཁའ་དང་ནམ་མཁའི་རྣམ་པ་ནང་ཞེས་བྱ་བའི་གྲངས་སུ་འགྲོ་བ་།
 अस्फुटम् अस्फरणीयं त्वङ्मान्सशोणितेन ।	མ་གང་བ་དང་པགས་པ་དང་ཤ་དང་ཁྲག་གིས་གང་བར་བྱ་བ་མ་ཡིན་པའོ་༎
 तत् पुनः कतमत् ।	དེ་ཡང་གང་ཞེ་ན་། ལུས་འདི་ལ་མིག་གི་ནང་ཞེའམ་། རྣ་བ་དང་། སྣའི་ནང་ཞེའམ་།
 यद् अस्मिन् काये चक्षुः सुषिरम् इति वा यावन् मुखं वा मुखद्वारं वा कण्ठं वा कण्ठनाड्या वा येन च्âभ्यवहरति यत्र च्âवतिष्ठते ।	ཁའམ་ཁའི་ནང་ཞེའམ་། ཁའི་སྒོ་ཞེའམ་། ལྐོག་མ་ཞེའམ་། མིད་པ་ཞེའམ་།
 येन च्âस्य्âशितपीतखादित्âस्वादितम् अधस्तात् प्रघरति ।	གང་ནས་ཀྱང་མིད་པ་དང་། གང་དུ་གནས་པ་དང་། གང་གིས་ཟོས་པ་དང་འཐུངས་བ་དང་འཆོས་པ་༄༡༣༨ཨ་༌་༎ དང་མྱངས་པ་རྣམས་ཐུར་དུ་རྒྱུ་བར་བྱེད་པ་དང་། གཞན་ཡང་གང་ལུས་འདི་ལ་ནང་གི་ཁོང་ན་ཉེ་བར་གྱུར་བ་དང་། ཟིན་པ་དང་། ཕུང་པོར་གྱུར་པའམ་ཁམས་སུ་གྱུར་པའམ་སྐྱེ་མཆེད་དུ་གྱུར་པ་དག་ནི་ནམ་མཁའི་དང་། ནམ་མཁའི་རྣམ་པ་དང་། མ་གང་བ་དང་པགས་པ་དང་ཤ་དང་ཁྲག་གིས་གང་བར་བྱ་བ་མ་ཡིན་པ་ནང་གི་གྲངས་སུ་འགྲོ་བ་ཁོང་སྟོང་དང་བུ་ག་ཞེས་བྱ་བ་དག་སྟེ་།
 अयम् उच्यतए आध्यात्मिक्âकाशधातुः । एवं बाह्ये ऽपि यद् अस्फुटम् अस्फरणीयं रूपगतेन्âपलिगुद्धं सुषिरभावश् छिद्रं ।	དེ་དག་ནི་ནང་གི་ནམ་མཁའི་ཁམས་ཞེས་བྱའོ་༎
 अयम् उच्यते बाह्यः आकाशधातुः ॥	ཕྱི་རོལ་གྱི་ནམ་མཁའི་ཁམས་གང་ཞེ་ན་། གང་ཚ་ཡང་རུང་སྟེ་། ཕྱི་རོལ་གྱི་ནམ་མཁའ་དང་ནམ་མཁའི་རྣམ་པ་དང་༏་མ་གང་བ་དང་། གཟུགས་སུ་གྱུར་པས་གང་བར་བྱ་བ་མ་ཡིན་པ་།
 भवति महाराज स समयो यत् कर्मप्रत्ययाद् आयतनानि प्रादुर्भवन्ति तान्य् आकाशधातुं परिचारयन्ति ।	མ་འདྲེས་པ་ཁོང་སྟོང་དང་བུ་གར་གྱུར་པ་འདི་ནི་ཕྱི་རོལ་གྱི་ནམ་མཁའི་ཁམས་ཞེས་བྱའོ་༎ རྒྱལ་པོ་ཆེན་པོ་གང་ལས་ཀྱི་རྐྱེན་གྱིས་སྐྱེ་མཆེད་རྣམས་འབྱུང་བའི་དུས་དེ་ཡོད་དོ་༎ དེ་དག་ནམ་མཁའི་ཁམས་ལ་ཀུན་ནས་སྐོར་བར་བྱེད་དོ་༎
 तत्र संख्या भवत्य् आध्यात्मिक्âकाशधातुर् इति । स न कुतश्चिद् आगच्छति ।	དེ་ནང་གི་ནམ་མཁའི་ཁམས་ཞེས་བྱ་བའི་གྲངས་སུ་འགྲོ་ཡང་དེ་ནི་གང་ལས་ཀྱང་མ་འོངས་སོ་༎ 
 भवति समयो यद् रूपं बिभर्ति सर्वम् आकाशीभवति ।	རྒྱལ་པོ་ཆེན་པོ་གཟུགས་ཞིག་ན་ཐམས་ཅད་ནམ་མཁའ་འགྱུར་བའི་དུས་དེ་ཡོད་དོ་༎
 तत् कस्य हेतोः ।	དེ་ཅིའི་ཕྱིར་ཞེ་ན་། ནམ་མཁའི་ཁམས་ནི་ཟད་མི་ཤེས་པའི་ཕྱིར་རོ་༎
 अक्षयो ह्य् आकाशधातुः स्थिरो ऽचलः ।	དེ་ལྟ་ན་ནང་གི་ནམ་མཁའི་ཁམས་ནི་གནས་ཤིང་མི་ག-ཡོ་བའོ་༎
 तद् यथा महाराज्âसंस्कृतो निर्वाणधातुः ।	རྒྱལ་པོ་ཆེན་པོ་འདི་ལྟ་སྟེ་དཔེར་ན་། འདུས་མ་བྱས་དེ་ནི་མྱ་ངན་ལས་འདས་པའི་དབྱིངས་ཏེ་།
 एवम् एव्âकाशधातुः सर्वत्र्âनुगतो द्रष्टव्यः ।	དེ་བཞིན་དུ་ནམ་མཁའི་ཁམས་ཀྱང་ཐམས་ཅད་དུ་སོང་བར་བལྟ་བར་བྱའོ་༎
 तद् यथ्âपि नाम महाराज पुरुष्ôत्थले देशे उदपानं वा कुटकं वा कूपं वा पुष्करिणीं वा खानयेत् ।	རྒྱལ་པོ་ཆེན་པོ་འདི་ལྟ་སྟེ་དཔེར་ན་། མི་ཞིག་གིས་ཐང་ལ་ཁྲོན་པའམ་རྫིང་བུའམ་ཁྲོན་རིངས་སམ་རྫིང་ཞིག་བརྐོས་ན་།
 तत् किं मन्यसे महाराज यत् तत्र्âकाशः कुतस् तद् आगतम् इति ।	རྒྱལ་པོ་ཆེན་པོ་འདི་ཇི་སྙམ་དུ་སེམས་། དེའི་ནམ་མཁའ་དེ་ག་ལས་འོངས་།
 आह ।	གསོལ་པ་།
 न कुतश्चिद् भगवन् । भगवान् आह ।	བཅོམ་ལྡན་འདས་དེ་ནི་གང་ལས་ཀྱང་མ་མཆིས་སོ་༎
 तद् यथ्âपि नाम महाराज स पुरुषः पुनर् एव तद् उदपानं वा यावत् पुष्करिणीं वा पूरयेत् । तत् किं मन्यसे महाराज यत् तद् आकाशं क्वचिद् गतम् इति ।	རྒྱལ་པོ་ཆེན་པོ་འདི་ལྟ་སྟེ་དཔེར་ན་། མེ་དེས་ཁྲོན་པ་ནས་རྫིང་གི་བར་དེ་དག་ཕྱིར་བཀང་ན་རྒྱལ་པོ་ཆེན་པོ་དེ་ཇི་སྙམ་དུ་སེམས་། དེའི་ནམ་མཁའ་དེ་གང་དུ་སོང་།
 आह ।	གསོལ་པ་།
 न क्वचिद् गतं भगवन् ।	བཅོམ་ལྡན་འདས་དེ་ནི་གང་དུ་ཡང་མ་མཆིས་ཏེ་།
 तत् कस्य हेतोः । न ह्य् आका [ बेन्दल्ल् एद् प्२५० ---> ] श- [ चम्ब्रिद्गे म्स् फ़्११०ब् ---> ]	དེའི་སླད་དུ་ཞེ་ན་།
 धातुर् गमने व्âगमने वा प्रत्युपस्थितः ।	ནམ་མཁའི་ཁམས་ནི་འགྲོ་བའམ་འོང་བར་ཉེ་བར་གནས་པ་མ་ལགས་།
 न स्त्रीभावेन न पुरुषभावेन प्रत्युपस्थितः । भगवान् आह ।	༄༡༣༨བ་བུད་མེད་ཀྱི་དངོས་པོ་དང་སྐྱེས་པའི་དངོས་པོར་ཉེ་བར་གནས་པ་མ་ལགས་པའི་སླད་དུའོ་༎ བཀའ་སྩལ་པ་།
 इति हि महाराज बाह्य्âकाशधातुर् अचलः । अविकारः ।	རྒྱལ་པོ་ཆེན་པོ་དེ་ལྟར་ན་ཕྱི་རོལ་གྱི་ནམ་མཁའི་ཁམས་ནི་མི་ག-ཡོ་མི་འགྱུར་པའོ་༎
 तत् कस्य हेतोः ।	དེ་ཅིའི་ཕྱིར་ཞེ་ན་།
 शून्यो ह्य् आकाशधातुर् आकाशधातुत्वेन । विरहित्âकाशधातुर् आकाशधातुत्वेन ।	ནམ་མཁའི་ཁམས་ནི་ནམ་མཁའི་ཁམས་ཀྱིས་སྟོང་ཞིང་ནམ་མཁའི་ཁམས་དང་བྲལ་བ་སྟེ་།
 न पुरुषभावेन न स्त्रीभावेन प्रत्युपस्थितः ।	ནམ་མཁའི་ཁམས་ནི་བུད་མེད་ཀྱི་དངོས་པོར་ཉེ་བར་མི་གནས་། སྐྱེས་པའི་དངོས་པོར་ཉེ་བར་མི་གནས་ཀྱིས་།
 एवम् एव यथाभूतं सम्यक्प्रज्ञया द्रष्टव्यं ॥	དེ་ལྟར་ཡང་དག་པ་ཇི་ལྟ་བ་བཞིན་དུ་ཡང་དག་པའི་ཤེས་རབ་ཀྱིས་རྟོགས་ཤིག་། 
 तत्र कतमो विज्ञानधातुर् या चक्षुरिन्द्रिय्âधिपतेया ।	རྒྱལ་པོ་ཆེན་པོ་དེ་ལ་རྣམ་པར་ཤེས་པའི་ཁམས་གང་ཞེ་ན་། མིག་གི་དབང་བ་ནི་བདག་པོ་༎ གཟུགས་ནི་དམིགས་པ་།
 रूप्âरम्बणप्रतिविज्ञप्तिः ।	གཟུགས་སོ་སོར་རྣམ་པར་རིག་པ་སྟེ་། སྔོན་པོ་རྣམ་པར་རིག་པའམ་། སེར་པོ་དང་དམར་པོ་དང་ཁྲ་བོ་རྣམ་པར་རིག་པའམ་། རིང་པོ་དང་ཐུང་ངུ་དང་། སྦོམ་པོ་དང་ཕྲ་མོ་རྣམ་པར་རིག་པ་སྟེ་།
 यावद् इति हि महाराज या काचिद् वर्णसंस्थानप्रतिविज्ञप्तिर् अयम् उच्यते चक्षुर्विज्ञानधातुः । पे ।	རྒྱལ་པོ་ཆེན་པོ་དེ་ལྟར་གང་ཅི་ཡང་རུང་། ཁ་དོག་དང་དབྱིབས་རྣམ་པར་རིག་པ་འདི་ནི་མིག་གི་རྣམ་པར་ཤེས་པའི་ཁམས་ཞེས་བྱའོ་༎ དེ་བཞིན་དུ་གང་ཅི་ཡང་རུང་། རྣ་བའི་དབང་པོ་ནི་བདག་པོ་ནས་། ཡིད་ཀྱི་དབང་པོ་ནི་བདག་པོ་༎ ཆོས་ནི་དམིགས་པ་སྟེ་། སྒྲ་རྣམ་པར་རིག་པའམ་། དྲི་རྣམ་པར་རིག་པའམ་། རོ་རྣམ་པར་རིག་པའམ་། རིག་པ་རྣམ་པར་རིག་པའམ་། ཆོས་རྣམ་པར་རིག་འདི་ནི་། རྣ་བའི་རྣམ་པར་ཤེས་པའི་ཁམས་ནས་ཡིད་ཀྱི་རྣམ་པར་ཤེས་པའི་ཁམས་ཀྱི་བར་ཏེ་།
 इति हि या षडिन्द्रिय्âधिपतेया षड्विषय्âरम्बणा विषयविज्ञप्तिर् अयम् उच्यते विज्ञानधातुः ।	དེ་ལྟར་དབང་པོ་དྲུག་ནི་བདག་པོ་༎ ཡུལ་དྲུག་ནི་དམིགས་པ་ཡིན་ལ་། ཡུལ་རྣམ་པར་རིག་པ་འདི་ནི་རྣམ་པར་ཤེས་པའི་ཁམས་ཞེས་བྱའོ་༎
 स खलु पुनर् अयं महाराज विज्ञानधातुर् न्êन्द्रियनिश्रितो न विषयेभ्य्âगतो न मध्ये ऽन्तरस्थायी स न्âध्यात्म बहिर्धा न्ôभयम् अन्तरेण	རྒྱལ་པོ་ཆེན་པོ་རྣམ་པར་ཤེས་པའི་ཁམས་དེ་ནི་དབང་པོ་ལ་མི་བརྟེན་། ཡུལ་རྣམས་ལས་མ་འོངས་། བར་གྱི་དབུས་ན་མི་གནས་ཏེ་། དེ་ནི་ནང་ན་ཡང་མ་ཡིན་། ཕྱི་རོལ་ལན་ཡང་མ་ཡིན་། གཉི་ག་མེད་པར་ཡང་མ་ཡིན་ནོ་༎
 स खलु पुनर् अयं महाराज विज्ञानधातुर् वस्तु प्रतिविज्ञप्य निरुद्धः ।	རྣམ་པར་ཤེས་པའི་ཁམས་དེ་ནི་དངོས་པོ་སོ་སོར་རྣམ་པར་རིག་ནས་འགག་སྟེ་།
 स्ôत्पद्यमानो न कुतश्चिद् आगच्छति निरुध्यमानो न क्वचिद् गच्छति ।	དེ་འབྱུང་བའི་ཚེ་གང་ནས་ཀྱང་མ་འོངས་། འགག་པའི་ཚེ་གང་དུ་ཡང་མི་འགྲོའོ་༎
 तस्य खलु पुनर् विज्ञानधातोर् उत्पादो ऽपि शून्यः ।	རྣམ་པར་ཤེས་པའི་ཁམས་དེ་འབྱུང་བ་ཡང་སྟོང་།
 व्ययो ऽपि शून्यः ।	འཇིག་པ་ཡང་སྟོང་སྟེ་།
 उत्पन्नो ऽपि विज्ञानधातुः स्वभावशून्यः ।	རྣམ་པར་ཤེས་པའི་ཁམས་དེ་འབྱུང་བ་ཡང་རང་བཞིན་གྱིས་༄༡༣༩ཨ་༌་༎
 इति महाराज विज्ञानधातुर् विज्ञानधातुत्वेन शून्यो न्ôपलभ्यते ऽन्यत्र व्यवहारात् ।	སྟོང་ངོ་༏་། རྒྱལ་པོ་ཆེན་པོ་དེ་ལྟར་ན་། ཐ་སྙད་མ་གཏོགས་པར་རྣམ་པར་ཤེས་པའི་ཁམས་དེ་ནི་རྣམ་པར་ཤེས་པའི་ཁམས་ཉིད་ཀྱིས་སྟོང་སྟེ་། 
 सो ऽपि व्यवहारो न स्त्री न पुरुषः ।	ཐ་སྙད་དེ་ཡང་སྐྱེས་པ་མ་ཡིན་། བུད་མེད་མ་ཡིན་གྱི་།
 एवम् एतद् यथाभूतं सम्यक्प्रज्ञया द्रष्टव्यं ॥	དེ་ནི་དེ་ལྟར་ཡང་དག་པ་ཇི་ལྟ་བ་བཞིན་དུ་ཡང་དག་པའི་ཤེས་རབ་ཀྱི་ས་རྟོགས་ཤིག་། 
 तत्र महाराज कतमच् चक्षुरायतनं ।	རྒྱལ་པོ་ཆེན་པོ་དེ་ལ་མིག་གི་སྐྱེ་མཆེད་གང་ཞེ་ན་།
 यच् चतुर्णां महाभूतानां प्रसादः ।	དེ་ནི་འབྱུང་བ་ཆེན་པོ་བཞི་དང་བ་སྟེ་།
 तद् यथा पृथिवीधातोर् अब्धातोस् तेजोधातोर् वायुधातोर् यावत् ।	འདི་ལྟར་སའི་ཁམས་དང་། ཆུའི་ཁམས་དང་། མེའི་ཁམས་དང་། རླུང་གི་ཁམས་སོ་༎ དེ་ལ་སའི་ཁམས་དང་བ་ནི་སྐྱེ་མཆེད་མ་ཡིན་ནོ་༎
 तत्र पृथिवीधातुप्रसादश् चक्षुरायतनं न्âब्धातुप्रसादो न तेजोधातुप्रसादो न वायुधातुप्रसादश् चक्षुरायतनं ।	ཆུའི་ཁམས་དང་བ་ཡང་མ་ཡིན་ནོ་༎ མེའི་ཁམས་དང་བ་ཡང་མ་ཡིན་ནོ་༎ རླུང་གི་ཁམས་དང་བ་ཡང་མིག་གི་སྐྱེ་མཆེད་མ་ཡིན་ནོ་༎
 तत् कस्य हेतोः ।	དེ་ཅིའི་ཕྱིར་ཞེ་ན་།
 न हि पृथिवीधातुप्रसादः कस्यचिद् धर्म्âयतनं व्âयतनप्रतिलम्भेन वा प्रत्युपस्थितः ।	སའི་ཁམས་དང་བ་ནི་ཆོས་གང་ལ་ཡང་སྐྱེ་མཆེད་དམ་སྐྱེ་མཆེད་ཐོབ་པར་བྱ་བར་ཉེ་བར་མི་གནས་སོ་༎ 
 एवं यावन् न वायुधातुप्रसादः कस्यचिद् धर्मस्य्âयतनं व्âयतनप्रतिलम्भेन वा प्रत्युपस्थितः ।	དེ་བཞིན་དུ་རླུང་གི་ཁམས་ཀྱི་བར་དང་བ་ནི་ཚེས་གང་ལ་ཡང་སྐྱེ་མཆེད་དམ་སྐྱེ་མཆེད་ཐོབ་པར་བྱ་བར་ཉེ་བར་མི་གནས་སོ་༎ མི་གནས་སོ་༎ 
 तत् कस्य [ बेन्दल्ल् एद् प्२५१ ---> ] हेतोः ।	དེ་ཅིའི་ཕྱིར་ཞེ་ན་།
 निश्चेष्टा ह्य् एते धर्मा निष्ठापारा निर्वाणसमा ।	ཆོས་དེ་དག་ནི་སེམས་པ་མེད་ཅིང་བྱེད་པ་མེད་ལ་ཅི་ལ་ཡང་མི་ནུས་པ་སྟེ་།
 इति हि महाराज्âइक्âइकतो धर्मान् मृग्यमाणान् चक्षुरायतनं न्ôपलभते ऽन्यत्र व्यवहारात् ।	རྒྱལ་པོ་ཆེན་པོ་ཆོས་རྣམས་ནི་རེ་རེ་ནས་བཙལ་ན་ཐ་སྙད་ཙམ་མ་གཏོགས་པར་མིག་གི་སྐྱེ་མཆེད་མི་དམིགས་སོ་༎
 तत् कस्य हेतोः ।	དེ་ཅིའི་ཕྱིར་ཞེ་ན་།
 शून्यो हि पृथिवीधातुप्रसादः पृथिवीधातुप्रसादेन ।	སའི་ཁམས་དང་བ་ནི་སའི་ཁམས་དང་བས་སྟོང་།
 यावच् छून्यो वायुधातुप्रसादो वायुधातुप्रसादेन ।	རླུང་གི་ཁམས་དང་བའི་བར་ནི་རླུང་གི་ཁམས་དང་བས་སྟོང་སྟེ་།
 ये च धर्माः स्वभावेन शून्याः [ चम्ब्रिद्गे म्स् फ़्१११अ ---> ] कस् तेषां प्रसादो वा क्षोभो वा ।	ཆོས་གང་དག་རང་བཞིན་གྱིས་སྟོང་པ་དེ་དག་ལ་དང་བའམ་འཁྲུགས་པར་འགྱུར་བའང་ག་ལ་ཡོད་དེ་། 
 येषां न प्रसादो न क्षोभ्ôपलभ्यते ।	གང་ལ་ཡང་དང་བའམ་འཁྲུགས་པ་མི་དམིགས་པ་དེ་དག་ཇི་ལྟར་གཟུགས་ལ་ལྟ་བར་དེ་། 
 कथं ते रूपं द्रक्ष्यन्ति ।	འགྱུར་། 
 इति ह्य् अत्यन्ततया चक्षुरायतनं शून्यं चक्षुरायतनस्वभावेन तत् पूर्व्âन्ततो न्ôपलभ्यते ॥ अपर्âन्ततो ऽपि न्ôपलभ्यते ।	དེ་ལྟར་མིག་གི་སྐྱེ་མཆེད་ནི་མིག་གི་སྐྱེ་མཆེད་ཀྱི་རང་བཞིན་གྱིས་ཤིན་དེ་། འགྱུར་། ཏུ་སྟོང་སྟེ་། 
 अनागमनतां गमनतां च्ôपादाय स्थानम् अप्य् अस्य न्ôपलभ्यते स्वभावविरहितत्वात् ।	དེ་ནི་འོང་བ་དང་འགྲོ་བ་མེད་པའི་ཕྱིར་སྔོན་གྱི་མཐའ་ཡང་མི་དམིགས་ཕྱི་མའི་མཐའ་ཡང་མི་དམིགས་དེ་། འགྱུར་། ཏུ་སྟོང་སྟེ་། སོ་༎ རང་བཞིན་མེད་པའི་ཕྱིར་དེ་ལ་གནས་པ་ཡང་དེ་། འགྱུར་། ཏུ་སྟོང་སྟེ་། 
 यच् च स्वभावेन न संविद्यते ।	སོ་༎ མི་དམིགས་སོ་༎ གང་རང་བཞིན་གྱིས་མེད་པ་དེ་ནི་བུད་མེད་ཀྱང་མ་ཡིན་སྐྱེས་པ་ཡང་དེ་། འགྱུར་། ཏུ་སྟོང་སྟེ་། སོ་༎ མི་དམིགས་སོ་༎ 
 न तत् स्त्री न पुरुषः ।	མ་ཡིན་ནོ་༎ གང་བུད་མེད་ཀྱང་མ་ཡིན་སྐྱེས་པ་ཡང་མ་ཡིན་པ་དེ་ནི་དེས་རློམ་སེམས་སུ་ལྟ་ག་ལ་འགྱུར་དེ་། 
 तेन का मन्यना ।	འགྱུར་། ཏུ་སྟོང་སྟེ་། སོ་༎ མི་དམིགས་སོ་༎ མ་ཡིན་ནོ་༎ ཏེ་།
 मन्यना च नाम महाराज मारगोचरः ।	རྒྱལ་པོ་ཆེན་པོ་རློམ་སེམས་ནི་བདུད་ཀྱི་སྤྱོད་དེ་། འགྱུར་། ཏུ་སྟོང་སྟེ་། སོ་༎ མི་དམིགས་སོ་༎ མ་ཡིན་ནོ་༎ ཏེ་། ཡུལ་ལོ་༎ 
 अमन्यना बुद्धगोचरः ।	རློམ་༄༡༣༩བ་སེམས་མེད་པ་ནི་སངས་རྒྱས་ཀྱི་སྤྱོད་ཡུལ་ལོ་༎
 तत् कस्य हेतोः ।	དེའི་ཅིའི་ཕྱིར་ཞེ་ན་།
 मन्यन्âपगता हि सर्वधर्माः । पे ।	ཆོས་ཐམས་ཅད་ནི་རློམ་སེམས་དང་བྲལ་བའོ་༎ དེ་བཞིན་དུ་སྦྱར་ཏེ་།
 तत्र महाराज कतमच् छ्रोत्र्âयतनं । यच् चतुर्णां महाभूतानां प्रसादो ।	རྒྱལ་པོ་ཆེན་པོ་དེ་ལ་རྣ་བའི་སྐྱེ་མཆེད་ནས་ལུས་ཀྱི་སྐྱེ་མཆེད་ཀྱི་བར་གང་ཞེ་ན་། གང་འབྱུང་བ་ཆེན་པོ་བཞི་དང་བའོ་༎
 यावद् इति हि महाराज सर्वधर्मा विमोक्ष्âभिमुखा धर्मधातुनियत्âकाशधातुपर्यवसान्âप्राप्तिका अव्यवहार्âनभिलाप्य्âनभिलपनीयाः ।	རྒྱལ་པོ་ཆེན་པོ་དེ་ལྟར་ན་ཆོས་ཐམས་ཅད་ཀྱི་བར་ནི་། རྣམ་པར་ཐར་པ་ལ་མངོན་པར་ཕྱོགས་པ་ཆོས་ཀྱི་དབྱིངས་སུ་ངེས་པ་། ནམ་མཁའི་ཁམས་ཀྱི་མཐས་ཀླས་པ་། གདགས་སུ་མེད་པ་། ཐ་སྙད་མེད་པ་། བརྗོད་དུ་མེད་པ་། བརྗོད་པར་བྱ་བ་མ་ཡིན་པའོ་༎
 यत्र महाराज्êन्द्रियाणि प्रतिहन्यन्ते ते विषय्êत्य् उच्यन्ते । चक्षुर् हि रूपे प्रतिहन्यते तस्माद् रूपाणि चक्षुर्विषय्êत्य् उच्यन्ते । एवं श्रोत्रं शब्देष्व् इत्य् आदि ।	རྒྱལ་པོ་ཆེན་པོ་གང་ལ་དབང་པོ་རྣམས་ཐོགས་པར་འགྱུར་བ་དེ་ནི་ཡུལ་རྣམས་ཞེས་བྱ་སྟེ་། མིག་གིས་གཟུགས་རྣམས་ལ་ཐོགས་པར་འགྱུར་བ་དེའི་ཕྱིར་གཟུགས་རྣམས་ནི་མིག་གི་ཡུལ་ཞེས་བྱའོ་། ༎ དེ་བཞིན་དུ་རྣ་བའི་སྒྲ་རྣམས་ཞེས་བྱ་བ་ལ་སོགས་པའོ་༎
 तत्र चक्षू रूपे प्रतिहन्यत्êति निपातः । प्रतिहन्यना तेषां निर्दिष्टा ।	དེ་ལ་མིག་གཟུགས་རྣམས་ལ་ཐོགས་སོ་ཞེས་བྱ་བ་འདི་ནི་འབབ་པའི་ཐོགས་པར་འགྱུར་བར་བསྟན་ཏེ་། 
 तथा हि चक्षू रूपेषु त्रिविधं निपतत्îति ।	འདི་ལྟར་མིག་ནི་གཟུགས་རྣམས་ལ་རྣམ་པར་གསུམ་དུ་འབབ་སྟེ་།
 अनुकूलेषु शुभसंज्ञया । प्रतिकूलेषु प्रतिघसंज्ञया । न्âइव्âनुकूलेषु न प्रतिकूलेष्ûपेक्षया ।	མཐུན་པ་རྣམས་ལ་སྡུག་པའི་འདུ་ཤེས་ཀྱིས་འབབ་པ་དང་། མི་མཐུན་པ་རྣམས་ལ་ཁོང་ཁྲོ་བའི་འདུ་ཤེས་ཀྱིས་འབབ་པ་དང་། མཐུན་པ་ཡང་མ་ཡིན་མི་མཐུན་པ་ཡང་མ་ཡིན་པ་རྣམས་ལ་བཏང་སྙོམས་ཀྱི་འདུ་ཤེས་ཀྱིས་འབབ་པ་༎ 
 एवं मनो धर्मेष्व् इत्य् आदि ।	དེ་བཞིན་དུ་ཡིད་ནི་ཆོས་རྣམས་ལ་ཞེས་བྱ་བ་ལ་སོགས་པ་སྟེ་།
 तए इमे विषया मनोगोचर्êत्य् उच्यन्ते ।	ཡུལ་དེ་དག་ནི་ཡིད་ཀྱི་སྤྱོད་ཡུལ་ཞེས་བྱ་བ་སྟེ་།
 अत्र हि मनश् चरति । उपविचरति । तस्मान् मनोगोचर्êत्य् उच्यन्ते ।	དེ་ལ་ཡིད་སྤྱོད་ཅིང་རྣམ་པར་སྤྱོད་པས་དེའི་ཕྱིར་ཡིད་ཀྱི་སྤྱོད་ཡུལ་ཞེས་བྱའོ་༎
 यद् एतन् महाराज मनो ऽप्रतिकूलेषु रूपेष्व् अनुनीतं चरति ।	རྒྱལ་པོ་ཆེན་པོ་ཡིད་དེ་མཐུན་པའི་གཟུགས་རྣམས་ལ་རྗེས་སུ་ཆགས་པར་སྤྱོད་པ་དེས་ནི་དེའི་འདོད་ཆགས་སྐྱེ་བར་འགྱུར་།
 तेन्âस्य राग्ôत्पद्यते । प्रतिकूलेषु रूपेषु प्रतिहतं चरति तेन्âस्य [ बेन्दल्ल् एद् प्२५२ ---> ] द्वेष्ôत्पद्यते ।	མི་མཐུན་པའི་གཟུགས་རྣམས་ལ་ཁོང་ཁྲོ་བར་སྤྱོད་པ་དེས་ནི་དེའི་ཞེ་སྡང་སྐྱེ་བར་འགྱུར་།
 न्âइव्âनुकूलेषु न प्रतिकूलेषु संमूढं चरति । तेन्âस्य मोह्ôत्पद्यते ।	མཐུན་པ་ཡང་མ་ཡིན་མི་མཐུན་པ་ཡང་མ་ཡིན་པ་རྣམས་ལ་རྨོངས་པར་སྤྱོད་བདེས་ནི་དེའི་གཏི་མུག་སྐྱེ་བར་འགྱུར་ཏེ་།
 एवं शब्द्âदिष्व् अपि त्रिविधम् आरम्बणम् अनुभवति पूर्ववत् ॥ तत्र महाराज माय्ôपमान्îन्द्रियाणि । स्वप्न्ôपमा विषयाः ।	དེ་བཞིན་དུ་སྒྲ་དང་དྲི་དང་རོ་དང་རེག་བྱ་རྣམས་ལ་ཡང་ཆོས་རྣམ་པ་གསུམ་གསུམ་ལ་དམིགས་པ་མྱོང་བར་འགྱུར་ཏེ་སྔ་མ་བཞིན་ནོ་༎ རྒྱལ་པོ་ཆེན་པོ་དེ་ལ་དབང་པོ་རྣམས་ནི་སྒྱུ་མ་ལྟ་བུ་ཡུལ་རྣམས་ནི་རྨི་ལམ་ལྟ་བུར་ཤེས་པར་བྱའོ་༎
 तद् यथ्âपि नाम महाराज पुरुषः सुप्तः स्वप्न्âन्तरे जनपदकल्या- [ चम्ब्रिद्गे म्स् फ़्१११ब् ---> ] ण्या स्त्रिया सार्धं परिचरेत् । स शयितविबुद्धो जनपदकल्याणीं स्त्रियम् अनुस्मरेत् ।	༄༡༤༠ཨ་༌་༎ རྒྱལ་པོ་ཆེན་པོ་འདི་ལྟ་སྟེ་དཔེར་ན་མི་ཞིག་ཉལ་བའི་རྨི་ལམ་ན་ཡུལ་གྱི་བཟང་མོ་དང་ལྷན་ཅིག་ཏུ་ཡོངས་སུ་སྤྱོད་པར་རྨིས་ལ་། དེ་ཉལ་བ་ལས་སད་ནས་བུད་མེད་ཡུལ་གྱི་བཟང་མོ་དེ་རྗེས་སུ་དྲན་པར་གྱུར་ན་། ། རྒྱལ་པོ་ཆེན་པོ་འདི་ཇི་སྙམ་དུ་སེམས་།
 तत् किं मन्यसे महाराज संविद्यते स्वप्न्âन्तरे जनपदकल्याणी स्त्री ।	རྨི་ལམ་ན་མཐོང་བའི་ཡུལ་གྱི་བཟང་མོ་དེ་ཡོད་དམ་གསོལ་པ་།
 आह । न्ô ह्îदं भगवन् । भगवान् आह ।	བཅོམ་ལྡན་འདས་དེ་ནི་མ་མཆིས་སེ་༎
 तत् किं मन्यसे महाराज्âपि नु स पुरुषः पण्डितजातीयो भवेत् । यः स्वप्न्âन्तरे जनपदकल्याणीं स्त्रियम् अनुस्मरेत् । तया वा सार्धं क्रीडितम् अभिनिवेशेत् ।	བཀའ་སྩལ་པ་རྒྱལ་པོ་ཆེན་པོ་འདི་ཇི་སྙམ་དུ་སེམས་སྐྱེས་བུ་གང་རྨི་ལམ་ན་ཡུལ་གྱི་བཟང་མོ་མཐོང་བའི་བུད་མེད་དེ་དང་ལྷན་ཅིག་ཏུ་རྩེ་བ་དང་དགའ་བ་དང་། མངོན་པར་ཞེན་པར་འགྱུར་བ་དེ་མཁས་པའི་རང་བཞིན་ཅན་ཡིན་ནམ་གསོལ་པ་།
 आह । न्ô ह्îदं भगवन् ।	བཅོམ་ལྡན་འདས་དེ་ནི་མ་ལགས་ཏེ་།
 तत् कस्य हेतोः ।	དེ་ཅིའི་སླད་དུ་ཞེ་ན་།
 अत्यन्ततया हि भगवन् स्वप्न्âन्तरे जनपदकल्याणी न संविद्यते न्ôपलभ्यते ।	བཅོམ་ལྡན་འདས་རྨི་ལམ་ནི་མཐོང་བའི་ཡུལ་གྱི་བཟང་མོ་དེ་ནི་ཤིན་ཏུ་མ་མཆིས་ཤིང་མི་དམིགས་ན་། 
 कुतः पुनर् अनया सार्धं परिचरणा । अन्यत्र यावद् एव स पुरुषो विघातस्य क्लमथस्य भागी स्यात् । यस् ताम् अभिनिविशेत् ॥	དེ་དང་ལྷན་ཅིག་ཏུ་ཡོངས་སུ་སྤྱོད་པ་ལྟ་ག་ལ་མཆིས་ཏེ་གཞན་དུ་ན་གང་དེ་ལ་ཞེན་པའི་མི་དེ་ནི་ཤིན་ཏུ་ཕོངས་ཤིང་དུབ་པའི་སྐལ་བ་ཅན་དུ་འགྱུར་རོ་དམིགས་ན་། 
 भगवान् आह ।	༎ བཅོམ་ལྡན་འདས་ཀྱིས་བཀའ་སྩལ་པ་།
 एवम् एव महाराज बालो ऽश्रुतवान् पृथग्जनश् चक्षुषा रूपाणि दृष्ट्वा सौमनस्यस्थानीयान्य् अभिनिविशेत् ।	རྒྱལ་པོ་ཆེན་པོ་དེ་བཞིན་དུ་བྱིས་པ་སོ་སོའི་སྐྱེ་བོ་ཐོས་པ་དང་མི་ལྡན་པ་ཡང་མིག་གིས་གཟུགས་མཐོང་ན་ཡིད་བདེ་བར་འགྱུར་བ་རྣམས་ལ་མངོན་པར་ཞེན་པར་འགྱུར་ཏེ་། དེ་མངོན་པར་ཞེན་ནས་རྗེས་སུ་ཆགས་པར་འགྱུར་རོ་༎
 सो ऽभिनिविष्टः सन्न् अनुनीयते ऽनुनीतः संरज्यते ।	རྗེས་སུ་ཆགས་པར་གྱུར་ནས་ཡོངས་སུ་ཆགས་པར་འགྱུར་རོ་༎
 संरक्तो रागजं कर्म्âभिसंस्करोति । त्रिविधं कायेन चतुर्विधं वाचा त्रिविधं मनसा ।	ཡོངས་སུ་ཆགས་པར་གྱུར་ནས་འདོད་ཆགས་ལས་བྱུང་བའི་ལུས་ཀྱིས་ནི་རྣམ་པ་གསུམ་ངག་གིས་ནི་རྣམ་པ་བཞི་ཡིད་ཀྱིས་ནི་རྣམ་པ་གསུམ་མངོན་པར་འདུ་བྱེད་དེ་།
 तच् च कर्म्âभिसंस्कृतम् आदित्âइव क्षीणं निरुद्धं विगतं विपरिणतं न पूर्वां दिशं निश्रित्य तिष्ठति ।	ལས་མངོན་པར་འདུ་བྱས་པ་དེ་ཡང་ཐོག་མ་ཉིད་ནས་ཟད་ཅིང་འགགས་ལ་བྲལ་ཞིང་རྣམ་པར་འགྱུར་བ་སྟེ་། ཤར་ཕྱོགས་སུ་བརྟེན་ཏེ་གནས་པ་མ་ཡིན་།
 न दक्षिणां न पश्चिमां न्ôत्तरां न्ôर्ध्वं न्âधो न्âनुविदिशं ।	ལྷོ་ཕྱོགས་དང་ནུབ་ཕྱོགས་དང་བྱང་ཕྱོགས་དང་། སྟེང་དང་། འོག་དང་། ཕྱོགས་མཚམས་རྣམས་སུ་བརྟེན་ཏེ་གནས་པ་མ་ཡིན་།
 न्êह न तिर्यक् ।	འདི་ན་མ་ཡིན་ཕ་བི་ན་མ་ཡིན་པར་བར་མ་དོར་མ་ཡིན་ཏེ་།
 न्ôभयम् अन्तरा । तत् पुनः काल्âन्तरेण मरणकालसमये प्रत्युपस्थिते ।	དུས་གཞན་ན་འཆི་བའི་དུས་དང་ཚོད་ཉེ་བར་གནས་པའི་ཚེ་།
 जीवित्êन्द्रियनिरोधे आयुषः परिक्षयात् तत्सभागस्य कर्मणः क्षीणत्वाच् चरम- [ बेन्दल्ल् एद् प्२५३ ---> ] विज्ञानस्य निरुध्यमानस्य मनस्âरम्बणीभवति ।	སྲོག་གི་དབང་པོ་འགགས་ཏེ་ཚེ་ཡོངས་སུ་ཟད་ཅིང་དེ་དང་སྐལ་བ་འདྲ་བའི་ལས་རྣམས་ཀྱང་ཟད་ནས་རྣམ་པར་ཤེས་པ་ཐ་མ་༄༡༤༠བ་འགགས་པའི་ཚེ་། 
 तद् यथ्âपि नाम शयितविबुद्धस्य जनपदकल्याण्îति मनस्âरम्बणं भवति ।	འདི་ལྟ་སྟེ་དཔེར་ན་ཉལ་ཉལ་བ་ལས་སད་པའི་ཡུལ་གྱི་བཟང་མོ་དང་འདྲ་བར་ཡིད་ཀྱིས་དམིགས་པར་འགྱུར་རོ་༎
 इति हि महाराज चरमविज्ञानेन्âधिपतिना तेन च कर्मण्âरम्बणेन्âउपपत्त्यंशिकद्वयप्रत्ययं प्रथमविज्ञानम् उत्पद्यते ।	རྒྱལ་པོ་ཆེན་པོ་དེ་ལ་རྣམ་པར་ཤེས་པ་ཐ་མའི་དབང་དང་ལས་དམིགས་པ་དེ་དང་རྐྱེན་གཉིས་ཀྱིས་སྐྱེ་བའི་ཆར་གཏོགས་པའི་རྣམ་པར་ཤེས་པ་དང་པོ་འབྱུང་སྟེ་། ཡང་ན་ནི་སེམས་ཅན་དམྱལ་བར་།
 यदि वा नरकेषु यदि वा तिर्यग्योनौ यदि वा यमलोके यदि व्âसुरे काये यदि वा मनुष्येषु यदि वा देवेषु ।	ཡང་ན་ནི་དུད་འགྲོའི་སྐྱེ་གནས་སུ་། ཡང་ན་ནི་གཤིན་རྗེའི་འཇིག་རྟེན་དུ་། ཡང་ན་ནི་ལྷ་མ་ཡིན་གྱི་རིས་སུ་། ཡང་ན་ནི་མིའི་ནང་དུ་། ཡང་ན་ནི་ལྷའི་ནང་དུ་སྐྱེ་བར་འགྱུར་ཏེ་།
 तस्य च प्रथमविज्ञानस्य्âउपपत्त्यंशिकस्य समनन्तरनिरुद्धस्य्âनन्तरसभागा चित्तसंततिः प्रवर्तते ।	རྣམ་པར་ཤེས་པ་དང་པོ་སྐྱེ་བའི་ཆར་གཏོགས་པ་དེ་། དེ་འགགས་མ་ཐག་ཏུ་བར་མ་ཆད་པར་།
 यत्र विपाकस्य प्रतिसंवेदना प्रज्ञायते ।	གང་ལ་རྣམ་པར་སྨིན་པ་མྱོང་བར་འགྱུར་བ་མངོན་པའི་སེམས་ཀྱི་རྒྱུད་སྐལ་བ་འདྲ་བར་འབྱུང་ངོ་༎ 
 तत्र यश् चरमविज्ञानस्य निरोधस् तत्र च्युतिर् इति संख्यां गच्छति । यः [ चम्ब्रिद्गे म्स् फ़्११२अ ---> ]	དེ་ལ་གང་རྣམ་པར་ཤེས་པ་ཐ་མ་འགག་པ་དེ་ནི་འཆི་འཕོ་ཞེས་བྱ་བའི་གྲངས་སུ་འགྱུར་རོ་༎
 प्रथमविज्ञानस्य प्रादुर्भावस् तत्र्ôपपत्तिः ।	གང་རྣམ་པར་ཤེས་པ་དང་པོ་འབྱུང་བ་དེ་ལ་ནི་སྐྱེ་བ་ཞེས་བྱའོ་༎
 इति हि महाराज न कश्चिद् धर्मो ऽस्माल् लोकात् परं लोकं गच्छति । च्युत्युपपत्ती च प्रजायेते ।	རྒྱལ་པོ་ཆེན་པོ་དེ་ལྟ་ན་ཆོས་གང་ཡང་འཇིག་རྟེན་འདི་ནས་འཇིག་རྟེན་ཕ་རོལ་དུ་འཕོ་བའང་མེད་ལ་འཆི་འཕོ་དང་སྐྱེ་བར་མངོན་པའང་ཡོད་དེ་། 
 तत्र महाराज चरमविज्ञानम् उत्पद्यमानं न कुतश्चिद् आगच्छति ॥	རྒྱལ་པོ་ཆེན་པོ་རྣམ་པར་ཤེས་པ་ཐ་མ་དེ་སྐྱེ་བའི་ཚེ་ཡང་གང་ནས་ཡོད་དེ་། ཀྱང་མི་འོང་༎ 
 निरुध्यमानं न क्वचिद् गच्छति ।	འགག་པའི་ཚོ་གང་དུ་ཡང་མི་འགྲོའོ་༎
 कर्म्âप्य् उत्पद्यमानं न कुतश्चिद् आगच्छति । निरुध्यमानं न क्वचिद् गच्छति ।	ལས་ཀྱང་སྐྱེ་བའི་ཚེ་གང་ནས་ཀྱང་མི་འོང་འགག་པའི་ཚེ་གང་དུ་ཡང་མི་འགྲོའོ་༎
 प्रथमविज्ञानम् अप्य् उत्पद्यमानं न कुतश्चिद् आगच्छति । निरुध्यमानं च न क्वचिद् गच्छति ।	རྣམ་པར་ཤེས་པ་དང་པོ་སྐྱེ་བའི་ཚེ་ཡང་གང་ནས་ཀྱང་མི་འོང་འགག་པའི་ཚེ་ཡང་གང་དུ་ཡང་མི་འགྲོའོ་༎
 तत् कस्य हेतोः ।	དེ་ཅིའི་ཕྱིར་ཞེ་ན་།
 स्वभावविरहितत्वात् ।	ངོ་བོ་ཉིད་མེད་པའི་ཕྱིར་ཏེ་།
 चरमविज्ञानं चरमविज्ञानेन शून्यं ।	རྣམ་པར་ཤེས་པ་ཐ་མ་ནི་རྣམ་པར་ཤེས་པ་ཐ་མས་སྟོང་།
 कर्म कर्मणा शून्यं ।	ལས་ནི་ལས་ཀྱིས་སྟོང་།
 प्रथमविज्ञानं प्रथमविज्ञानेन शून्यं ।	རྣམ་པར་ཤེས་པ་དང་པོ་ནི་རྣམ་པར་ཤེས་པ་དང་པོས་སྟོང་།
 च्युतिश् च्युत्या शून्या ।	འཆི་འཕོ་ནི་འཆི་འཕོས་སྟོང་།
 उपपत्तिर् उपपत्त्या शून्या ।	སྐྱེ་བ་ནི་སྐྱེ་བས་སྟོང་ལ་།
 कर्मणां च्âबन्ध्यता प्रजायते विपाकस्य च प्रतिसंवेदना न च्âत्र कश्चित् कर्ता न भोक्त्âन्यत्र नामसंकेतात् । [ बेन्दल्ल् एद् प्२५४ ---> ]	ལས་རྣམས་འབྲས་བུ་མེད་པར་མི་འགྱུར་ཞིང་རྣམ་པར་སྨིན་པ་མྱོང་བར་མངོན་པ་ཡང་ཡོད་དེ་། དེ་ལ་མིང་གི་བརྡ་ཙམ་མ་གཏོགས་པར་བྱེད་པ་པོའམ་ཟ་བ་པོ་གང་ཡང་མེད་དོ་། ༎ རྒྱལ་པོ་ཆེན་པོ་འདི་ལྟ་སྟེ་དཔེར་ན་།
 तद् यथ्âपि नाम महाराज पुरुषः सुप्तः स्वप्न्âन्तरे शत्रुणा सार्धं संग्रामयेत् ।	མི་ཞིག་ཉལ་བའི་རྨི་ལམ་ན་དགྲ་དང་འཐབ་པ་ཞིག་རྨིས་ལ་།
 स शयितविबुद्धः । तम् एव्âनुस्मरेत् ।	ཉལ་བ་ལས་སད་ནས་དེ་ཉིད་དྲན་པར་གྱུར་ན་།
 तत् किं मन्यसे महाराज संविद्यते स्वप्न्âन्तरे शत्रुः ।	རྒྱལ་པོ་ཆེན་པོ་འདི་ཇི་སྙམ་དུ་༄༡༤༡ཨ་༌་༎
 शत्रुणा वा सार्धं संग्राम्êति ।	སེམས་རྨི་ལམ་དུ་རྨིས་པའི་དགྲ་དེའམ་དགྲ་དེ་དང་འཐབ་པ་ཡོད་དམ་། གསེལ་?་བ་བཅོམ་ལྡན་འདས་དེ་ནི་མ་མཆིས་སོ་༎
 आह । न्ô ह्îदं भगवन् ।	བཀའ་སྩལ་པ་།
 भगवान् आह । तत् किं मन्यसे महाराज्âपि नु स पुरुषः पण्डितजातीयो भवेत् । यो ऽसौ स्वप्न्âन्तरे शत्रुम् अभिनिविशेत् ।	རྒྱལ་པོ་ཆེན་པོ་འདི་ཇི་སྙམ་དུ་སེམས་འོ་ན་སྐྱེས་བུ་གང་རྨི་ལམ་གྱི་དགྲ་ལ་མངོན་པར་ཞེན་པའམ་། 
 शत्रुणा वा सार्धं संग्रामं ।	དགྲ་དང་འཐབ་པར་འགྱུར་བ་དེ་མཁས་པའི་རང་བཞིན་ཅན་ཡིན་ནམ་།
 आह । न्ô ह्îदं भगवन् ।	གསོལ་པ་བཅོམ་ལྡན་འདས་དེ་ནི་མ་ལགས་ཏེ་།
 तत् कस्य हेतोः ।	དེ་ཅིའི་སླད་དུ་ཞེ་ན་།
 अत्यन्ततया हि भगवन् स्वप्ने शत्रुर् न संविद्यते कुतः पुनस् तेन सार्धं संग्रामः । अन्यत्र यावद् एव स पुरुषो विघातस्य क्लमथस्य च भागी स्यात् यस् तम् अभिनिविशेत् ।	བཅོམ་ལྡན་འདས་རྨི་ལམ་ན་མཐོང་བའི་དགྲ་དེ་ཉིད་ཀྱང་ཤིན་ཏུ་མ་མཆིས་ཤིང་མི་དམིགས་ན་དེ་དང་འཐབ་པ་ལྟ་ག་ལ་མཆིས་ཏེ་གཞན་དུ་ན་གང་དེ་ལ་མངོན་པར་ཞེན་པའི་མི་དེ་ནི་ཕོངས་ཤིང་དུབ་པའི་སྐལ་བ་ཅན་དུ་འགྱུར་རོ་༎ 
 भगवान् आह ।	བཅོམ་ལྡན་འདས་ཀྱིས་བཀའ་སྩལ་པ་།
 एवम् एव महाराज बालो ऽश्रुतवान् पृथग्जनश् चक्षुषा रूपाणि दृष्ट्वा दौर्मनस्यास्थानीयान्य् अभिनिविशते ऽभिनिविष्टः सन् प्रतिहन्यते । प्रतिहतः संतुष्यति ।	རྒྱལ་པོ་ཆེན་པོ་དེ་བཞིན་དུ་བྱིས་པ་སོ་སོའི་སྐྱེ་བོ་ཐོས་པ་དང་མི་ལྡན་པ་ཡང་མིག་གིས་གཟུགས་མཐོང་ན་ཡིད་མི་བདེ་བར་འགྱུར་བ་རྣམས་ལ་ཡང་མངོན་པར་ཞེན་པར་འགྱུར་ཏེ་མངོན་པར་ཞེན་ནས་ཁོང་ཁྲོ་བར་འགྱུར་རོ་༎ ཁོང་ཁྲོ་བར་གྱུར་ནས་ཞེ་སྡང་བར་འགྱུར་།
 दुष्टो दोषजं कर्म्âभिसंस्करोत्îति पूर्ववत् ।	ཞེ་སྡང་བར་གྱུར་ནས་ཞེ་སྡང་ལས་བྱུང་བའི་ལས་ལུས་ཀྱིས་ནི་རྣམ་པ་གསུམ་ངག་གིས་ནི་རྣམ་པ་བཞི་ཡིད་ཀྱིས་ནི་རྣམ་པ་གསུམ་མངོན་པར་འདུ་བྱེད་དེ་སྔ་མ་བཞིན་ནོ་༎
 तद् यथ्âपि नाम महाराज पुरुषह् [ चम्ब्रिद्गे म्स् फ़्११२ब् ---> ]	རྒྱལ་པོ་ཆེན་པོ་འདི་ལྟ་སྟེ་། དཔེར་ན་།
 सुप्तः स्वप्न्âन्तरे पिशाचेन परिपात्यमानो भीतः संओहम् आपद्यते ।	མི་ཞིག་གཉིད་ཀྱིས་ལོག་པའི་རྨི་ལམ་ན་འདྲེས་ནོན་པར་རྨིས་ཏེ་འཇིགས་པས་ཤིན་ཏུ་རྨོངས་པར་འགྱུར་ལ་། 
 स शयितविबुद्धस् तं पिशाचं तं च संमोहम् अनुस्मरेत् ।	ཉལ་བ་ལས་སད་ནས་འདྲེ་དང་ཤིན་ཏུ་རྨོངས་པར་གྱུར་པ་དེ་དྲན་པར་གྱུར་འགྱུར་ལ་། ན་། རྒྱལ་པོ་ཆེན་པོ་དེ་ཇི་སྙམ་དུ་སེམས་རྨི་ལམ་ན་མཐོང་བའི་འདྲེ་དེ་དང་ཤིན་ཏུ་རྨོངས་པར་གྱུར་པ་དེ་ཡོད་འགྱུར་ལ་། ན་། དམ་། གསོལ་པ་བཅོམ་ལྡན་འདས་དེ་ནི་མ་མཆིས་སོ་༎
 तत् किं मन्यसे महाराज संविद्यन्ते स्वप्ने पिशाचः संमोहो वा ।	བཀའ་སྩལ་པ་། རྒྱལ་པོ་ཆེན་པོ་འདི་ཇི་སྙམ་དུ་སེམས་འོ་ན་དེ་ལྟར་རྨི་ལམ་ན་མཐོང་བའི་འདྲེ་དེ་ལ་མངོན་པར་ཞེན་ཅིང་ཤིན་ཏུ་རྨོངས་པར་འགྱུར་བའི་མི་དེ་མཁས་པའི་རང་བཞིན་ཅན་ཡིན་ནམ་། གསོལ་པ་བཅོམ་ལྡན་འདས་དེ་ནི་མ་ལགས་ཏེ་། དེ་ཅིའི་སླད་དུ་ཞེ་ན་། བཅོམ་ལྡན་འདས་རྨི་ལམ་གྱི་འདྲ་དེ་ནི་ཤིན་ཏུ་མ་མཆིས་ཤིང་མི་དམིགས་ན་ཤིན་ཏུ་རྨོངས་པ་ལྟ་ག་ལ་མཆིས་ཏེ་། གཞན་དུ་ན་གང་དེ་ལ་མངོན་པར་ཞེན་པའི་མི་དེ་ནི་ཕོངས་ཤིང་དུབ་པའི་སྐལ་བ་ཅན་དུ་འགྱུར་རོ་༎ ༄༡༤༡བ་བཅོམ་ལྡན་འདས་ཀྱིས་བཀའ་སྩལ་པ་།
 यावद् एवम् एव महाराज बालो ऽश्रुतवान् पृथग्जनश् चक्षुषा रूपाणि दृष्ट्व्ôपेक्षास्थानीयान्य् अभिनिविशते ऽभिनिविष्टः सन् मुह्यति मूढो मोहजं कर्म्âभिसंस्करोत्îति पूर्ववत् ।	རྒྱལ་པོ་ཆེན་པོ་དེ་བཞིན་དུ་བྱིས་པ་སོ་སོའི་སྐྱེ་བོ་ཐོས་པ་དང་མི་ལྡན་པ་ཡང་མིག་གིས་གཟུགས་མཐོང་ན་བཏང་སྙོམས་སུ་འགྱུར་བ་རྣམས་ལ་ཡང་མངོན་པར་ཞེན་པར་འགྱུར་ཏེ་། མངོན་པར་ཞེན་ནས་ཤིན་ཏུ་རྨོངས་པར་འགྱུར་རོ་༎ ཤིན་ཏུ་རྨོངས་ནས་ཀུན་ནས་ཉོན་མོངས་པར་འགྱུར་རོ་༎ ཀུན་ནས་ཉོན་མོངས་ནས་གཏི་མུག་ལས་བྱུང་བའི་ལས་ལུས་ཀྱིས་ནི་རྣམ་པ་གསུམ་ངག་གིས་ནི་རྣམ་པ་བཞི་ཡིད་ཀྱིས་ནི་རྣམ་པ་གསུམ་མངོན་པར་འདུ་བྱེད་དེ་ཞེས་བྱ་བ་ལ་སོགས་པ་སྔ་མ་བཞིན་ནོ་༎
 तद् यथ्âपि नाम महाराज पुरुषः सुप्तः स्वप्न्âन्तरे जनपदकल्याण्या गायन्त्या मधुरं गीतस्वरं मधुरं च तन्त्रीस्वरं च शृणुयात् । सा तेन गीतवादितेन परिचारयेत् ।	རྒྱལ་པོ་ཆེན་པོ་འདི་ལྟ་སྟེ་དཔེར་ན་མི་ཞིག་ཉལ་བའི་རྨི་ལམ་ན་ཡུལ་གྱི་བུད་མེད་བཟང་མོ་གླུ་ལེན་པའི་གླུ་སྙན་པ་དང་པི་བང་ལེན་པའི་སྒྲ་སྙན་པ་ཉན་ཅིང་དེ་གླུ་དང་རོལ་མོའི་སྒྲ་དེས་ཡོངས་སུ་སྤྱོད་པ་རྨིས་ལ་། 
 स शयितविबुद्धस् तद् एव गीतवादितम् अनुस्मरेत् ।	ཉལ་བ་ལས་སད་ནས་གླུ་དང་རོལ་མོའི་སྒྲ་དེ་ཉིད་དྲན་པར་གྱུར་ན་།
 तत् किं मन्यसे महाराज्âपि नु स पुरुषः पण्डितजातीयः स्वप्न्âन्तरे जनपदकल्याण्या गीतवादितम् अभिनिविशेत् ।	རྒྱལ་པོ་ཆེན་པོ་འདི་ཇི་སྙམ་དུ་སེམས་རྨི་ལམ་ན་མཐོང་བའི་ཡུལ་གྱི་བུད་མེད་བཟང་མོ་དང་། གླུ་དང་རོལ་མོའི་སྒྲ་དེ་ཡོད་དམ་།
 आह । न्ô ह्îदं भगवन् ।	གསོལ་པ་བཅོམ་ལྡན་འདས་དེ་ནི་མ་མཆིས་སོ་༎
 भगवान् आह ।	བཅོམ་ལྡན་འདས་ཀྱིས་བཀའ་སྩལ་པ་། རྒྱལ་པོ་ཆེན་པོ་འོ་ན་རྨི་ལམ་ན་མཐོང་བའི་ཡུལ་གྱི་བུད་མེད་བཟང་མོ་དེ་གླུ་དང་རོལ་མོའི་སྒྲ་ལ་མངོན་པར་ཞེན་པའི་མི་དེ་མཁས་པའི་རང་བཞིན་ཅན་ཡིན་ནམ་། གསོལ་བ་བཅོམ་ལྡན་འདས་དེ་ནི་མ་ལགས་ཏེ་།
 तत् कस्य हेतोः ।	དེ་ཅིའི་སླད་དུ་ཞེ་ན་།
 अत्यन्ततया हि भगवन् स्वप्न्âन्तरे जनपदकल्याणी स्त्री न संविद्यते न्ôपलभ्यते ।	རྨི་ལམ་ན་མཐོང་བའི་ཡུལ་གྱི་བུད་མེད་བཟང་མོ་དེ་ནི་ཤིན་ཏུ་མ་མཆིས་ཤིང་མི་དམིགས་ན་། 
 कुतः पुनर् अस्या गीतवादितं । अन्यत्र यावद् एव स पुरुषो [ बेन्दल्ल् एद् प्२५५ ---> ]	དེའི་གླུ་དང་རོལ་མོའི་སྒྲ་ལྟ་ག་ལ་མཆིས་ཏེ་།
 विघातस्य क्लमथस्य च भागी स्यात् । यस् तद् अभिनिविशेत् ।	གཞན་དུ་ན་གང་དེ་ལ་ཞེན་པའི་མི་དེ་ནི་ཕོངས་ཤིང་དུབ་པའི་སྐལ་བ་ཅན་དུ་འགྱུར་རོ་༎ 
 भगवान् आह ।	བཅོམ་ལྡན་འདས་ཀྱིས་བཀའ་སྩལ་པ་།
 एवम् एव महाराज बालो ऽश्रुतवान् पृथग्जनः श्रोत्रेण शब्दान् श्रुत्वा सौमनस्यस्थानीयान्य् अभिनिविशते । इति पूर्ववत् ।	རྒྱལ་པོ་ཆེན་པོ་དེ་བཞིན་དུ་བྱིས་པ་སོ་སོའི་སྐྱེ་བོ་ཐོས་པ་དང་མི་ལྡན་པ་ཡང་རྣ་བས་སྒྲ་ཐོས་ན་ཡིད་དུ་འོང་བ་རྣམས་ལ་མངོན་པར་ཞེན་པར་འགྱུར་ཏེ་ཞེས་བྱ་བ་ལ་སོགས་པ་སྔ་མ་བཞིན་ནོ་༎
 एवं गन्ध्âदिषु त्रिधा त्रिधा वेदितव्यम् ॥	དེ་བཞིན་དུ་དྲི་ལ་སོགས་པ་ལ་ཡང་རྣམ་པ་གསུམ་གསུམ་དུ་རིག་པར་བྱའོ་༎ དེ་བཞིན་དུ་སྦྱར་ཏེ་།
 पे ॥अत्र महाराज मानसं निवेशयितव्यं । किम् इत्य् अहं सदेवकस्य लोकस्य चक्षुर् भवेयं । उल्का प्रदीप्âलोकभूतः । कूलं नौस् तीर्थं ।	རྒྱལ་པོ་ཆེན་པོ་ཁྱོད་ཀྱིས་ཇི་ལྟར་ན་བདག་ལྷ་དང་བཅས་པའི་འཇིག་རྟེན་གྱི་མིག་དང་། སྒྲོན་མ་དང་། མར་མེ་དང་། སྣང་བ་དང་། གྲུ་དང་། དོགས་༄༡༤༢ཨ་༌་༎
 नायकः परिणायकः दैशिकः स्âर्थवाहः । पुरो जवेयं ।	དང་༏་འབབ་སྟེགས་དང་། འདྲེན་པ་དང་། ཡོངས་སུ་འདྲེན་པ་དང་། སྟོན་པ་དང་། དེད་དཔོན་དང་། སྔོན་དུ་འགྲོ་བར་འགྱུར་སྙམ་པ་དང་། བདག་གྲོལ་ནས་དགྲོལ་བར་བྱའོ་༎
 मुक्तो मोचयेयम् आश्वस्त्âश्वासयेयं परिनिर्वृत्तः परिनिर्वापयेयम् इति ।	རྒལ་ནས་བསྒྲལ་བར་བྱའོ་༎ དབུགས་ཕྱིན་ནས་དབུགས་དབྱུང་བར་བྱའོ་༎ ཡོངས་སུ་མྱ་ངན་ལས་འདས་ནས་ཡོངས་སུ་མྱ་ངན་ལས་འདའ་བར་བྱའོ་སྙམ་དུ་ཡིད་ལ་གཞག་པར་བྱའོ་༎ 
 पूर्वा हि कोटिर् महाराज न प्रज्ञायते ऽइश्वर्य्âधिपत्यानाम् अनुभूय मानानां ।	རྒྱལ་པོ་ཆེན་པོ་དབང་ཕྱུག་ལྟ་ཞིག་ནི་སྔོན་མྱོང་བར་གྱུར་པའི་མཐའ་ཡང་མི་པར་བྱའོ་༎ མངོན་ཏེ་། 
 इति हि महाराज माय्ôपमान्îन्द्रियाण्य् अ-	རྒྱལ་པོ་ཆེན་པོ་དེ་ལྟར་དབང་པོ་རྣམས་ནི་སྒྱུ་མ་ལྟ་བུ་སྟེ་ཆོག་མི་ཤེས་སོ་༎
 [ चम्ब्रिद्गे म्स् फ़्११३अ ---> ] तृप्तान्य् अतर्षणीयानि ।	ཚིམ་པར་མི་འགྱུར་བའོ་༎
 स्वप्न्ôपमा विषय्âतर्षक्âतृप्तिकराः ॥	ཡུལ་རྣམས་ནི་རྨི་ལམ་ལྟ་བུ་སྟེ་ཚིམ་པར་མི་ནུས་པ་ངོམས་པར་མི་ནུས་པའོ་ཞེའོ་༎
 अत्र्âनन्तयशश्चक्रवर्तिनः कथा स्वर्गाच् च पतिते तस्मिन् सराजकैः पौरैः परिवृत्âइवं पठ्यते ।	དེ་ལ་འཁོར་ལོས་སྒྱུར་བའི་རྒྱལ་པོ་གྲགས་པ་མཐའ་ཡས་ཀྱི་གཏམ་རྒྱུད་ལས་མཐོ་རིས་ནས་ལྷུང་སྟེ་། དེའི་ཚེ་རྒྱལ་པོ་ཆེན་པོ་དང་གྲོང་ཁྱེར་པས་བསྐོར་བ་ལས་འདི་སྐད་འབྱུང་སྟེ་། འདི་ལྟ་སྟེ་།
 तद् यथ्âपि नाम महाराज सर्पिर्मण्डो वा नवनीतमण्डो वा तप्तायां वालुकायाम् उपनिक्षिप्तो ऽवसीदति । न संतिष्ठते ।	དཔེར་ན་། མར་གྱི་གོང་བུའམ་། མར་གསར་གྱི་གོང་བུ་བྱེ་མ་ཆ་བ་ལ་གཞག་པ་ནི་འཇུ་ཞིང་མི་གནས་སོ་༎
 एवम् एव महाराज्âनन्तयश्âवसीदति न संतिष्ठते ।	དེ་བཞིན་དུ་རྒྱལ་པོ་ཆེན་པོ་གྲགས་པ་མཐའ་ཡས་ཀྱང་བྱིང་ཞིང་མི་གནས་པར་གྱུར་ཏོ་༎
 अथ राजा प्रियंकरो राजानम् अनन्तयशसं तथ्âवसीदन्तं ।	དེ་ནས་རྒྱལ་པོ་ཆེན་པོ་དགའ་བྱེད་ཀྱིས་། རྒྱལ་པོ་ཆེན་པོ་གྲགས་པ་མཐའ་ཡས་དེ་ལྟར་བྱིང་བ་དེ་ལ་འདི་སྐད་ཅེས་སྨྲས་སོ་༎
 उपसंक्रम्य्âइतद् अवोचत् । किं वयं महाराज लोकस्य व्याकुर्यामः । किं राज्ञो ऽनन्तयशसः सुभाषितम् इति ।	རྒྱལ་པོ་ཆེན་པོ་གྲགས་པ་མཐའ་ཡས་ཀྱིས་ལེགས་པར་བརྗོད་པ་ཇི་སྐད་ཅིག་གསུངས་ཞེས་མཆིན་བདག་གིས་འཇིག་རྟེན་པ་རྣམས་ལ་ཇི་སྐད་ཅིག་ལུང་བསྟན་པར་བགྱི་། དེས་སྨྲས་པ་།
 स्âह । वक्तव्यं । महाराज्âनन्तयशाश् चतुर्द्वीपेषु राज्य्âइश्वर्यं कारयित्व्âबन्ध्यमनोरथताम् अनुभूय	རྒྱལ་པོ་ཆེན་པོ་གྲགས་པ་མཐའ་ཡས་ནི་གླིང་ཆེན་པོ་བཞིར་རྒྱལ་སྲིད་ཀྱི་དབང་ཕྱུག་ལ་དབང་བྱས་ཤིང་བསམ་པ་ཡིད་བཞིན་དུ་གྲུབ་ལ་དོན་མེད་པར་མ་གྱུར་པའང་མྱོང་།
 सर्वद्रुम्âकालफलतां सर्व्ôपद्रवप्रस्रब्धिसर्वसत्व्âबन्ध्यमनोरथतां गन्ध्ôदकवर्षं	ཤིང་ཐམས་ཅད་ན་དུས་མ་ཡིན་པར་ཡིད་བཞིན་དུ་འབྲས་བུ་ཆགས་པ་དང་། གནོད་པ་ཐམས་ཅད་རྒྱུན་ཆད་པ་དང་། སེམས་ཅན་ཐམས་ཅད་ཀྱི་ཡིད་ལ་བསམས་པ་དོན་ཡོད་པ་དང་། སྤོས་ཆུའི་ཆར་དབབ་པ་དང་། ལྷའི་ཡིད་བཞིན་གྱི་གོས་ཀྱི་ཆར་དབབ་པ་དང་། དབྱིག་གི་ཆར་དབབ་པ་དང་། གསེར་གྱི་ཆར་དབབ་པ་དང་། རིན་པོ་ཆེ་སྣ་ཚོགས་ཀྱི་ཆར་དབབ་པ་དང་། ཡོ་བྱད་ཐམས་ཅད་ཀྱི་ཆར་དབབ་པ་ཡང་མྱོང་བར་གྱུར་ནས་།
 हिरण्यवर्षं सुवर्णवर्षं सर्व्ôपकरणवर्षं च्âनुभूय चतुरो महाद्वीपान् अध्यावसित्वा	གླིང་༄༡༤༢བ་ཆེན་པོ་བཞི་དག་ཏུ་གནས་ཏེ་གླིང་ཆེན་པོ་བཞིའི་རྒྱལ་སྲིད་ཀྱི་དབང་ཕྱུག་ལ་དབང་བྱས་ནས་། 
 शक्रस्य्âर्ध्âसनम् आक्रम्यात्îच्छया न मुक्तो ऽतृप्त्âइव कामैः कालगत्êति ।	བརྒྱ་བྱིན་གྱི་སྟན་ཕྱེད་མནན་པ་ལ་འདོད་པ་ཆེན་པོས་མ་བཏང་སྟེ་།
 एवं त्वं महाराज व्याकुर्य्êत्य् एवम् उक्त्वा च राज्âनन्तयशाः कालम् अकार्षीत् । पे ॥ त- [ बेन्दल्ल् एद् प्२५६ ---> ]	འདོད་པས་མ་ངོམས་བཞིན་དུ་འཆི་བའི་དུས་བྱས་སོ་ཞེས་རྒྱལ་པོ་ཆེན་པོ་ཁྱོད་ཀྱིས་ལུང་སྟོན་ཅིག་དེ་བས་ན་རྒྱལ་པོ་ཆེན་པོ་ཁྱོད་ཀྱི་དབང་པོ་རྣམས་ནི་སྒྱུ་མ་ལྟ་བུ་། ཡུལ་རྣམས་ནི་རྨི་ལམ་ལྟ་བུའོ་ཞེས་དེ་ལྟར་རིག་པར་བྱས་ནས་སེམས་ངེས་པར་གཞག་པར་བྱ་སྟེ་། གཞན་གྱི་དྲིང་མི་འཇོག་པར་བྱའོ་༎ རྒྱལ་པོ་ཆེན་པོ་འདི་ལྟ་སྟེ་དཔེར་ན་།
 स्मात् तर्हि ते महाराज मरीचिकायाम् उदकस्वभावो न्âभून् न भविष्यति न च्âइतर्हि विद्यते ।	སྨིག་རྒྱུའི་རང་བཞིན་ནི་མ་བྱུང་མི་འབྱུང་ད་ལྟར་ཡང་མེད་དོ་༎
 एवम् एव महाराज रूपवेदनासंज्ञा संस्कारविज्ञनां स्वभावो न्âभून् न भविष्यति न च्âइतर्हि विद्यतए इत्य् आदि ॥	དེ་བཞིན་དུ་གཟུགས་དང་ཚོར་བ་དང་འདུ་ཤེས་དང་འདུ་བྱེད་དང་རྣམ་པར་ཤེས་པའི་རང་བཞིན་ཡང་མ་བྱུང་མི་འབྱུང་ད་ལྟར་ཡང་མེད་དོ་ཞེས་བྱ་བ་ལ་སོགས་པའོ་༎
 पुनर् अप्य् उक्तं ।	ཡང་དེ་ཉིད་ལས་གསུངས་པ་།
 एतावच् च्âइतत् ज्ञेयम् । यद् उत संवृतिः परम्âर्थश् च । तच् च भगवता शून्यतः सुदृष्टं सुविदितं सुसाक्षात्कृतं ।	འདི་ལྟར་དེ་བཞིན་གཤེགས་པས་ཀུན་རྫོབ་དང་དོན་དམ་པ་གཉིས་ཐུགས་སུ་ཆུད་དེ་ཤེས་པར་བྱ་བ་ཡང་ཀུན་རྫོབ་དང་དོན་དམ་པའི་བདེན་པ་འདིར་ཟད་དོ་༎ 
 तेन स सर्वज्ञ्êत्य् उच्यते ।	དེ་ཡང་བཅོམ་ལྡན་འདས་ཀྱིས་སྟོང་པ་ཉིད་དུ་རབ་ཏུ་གཟིགས་རབ་ཏུ་མཁྱེན་ལེགས་པར་མངོན་དུ་མཛད་པས་དེའི་ཕྱིར་ཐམས་ཅད་མཁྱེན་པ་ཞེས་བྱའོ་༎
 तत्र संवृतिर् लोकप्रचारतस् तथागतेन दृष्टा ।	དེ་ལ་ཀུན་རྫོབ་ནི་འཇིག་རྟེན་གྱི་སྤྱོད་པར་དེ་བཞིན་གཤེགས་པས་གཟིགས་སོ་༎
 यः पुनः परम्âर्थः सो ऽनभिलाप्यः ।	དོན་དམ་པ་གང་ཡིན་པ་དེ་ནི་བརྗོད་དུ་མེད་པ་སྟེ་། ཤེས་པར་བྱ་བ་མ་ཡིན་པ་། རྣམ་པར་ཤེས་པར་བྱ་བ་མ་ཡིན་པ་། ཡོངས་སུ་ཤེས་པར་བྱ་བ་མ་ཡིན་པ་། མ་བསྟན་པ་། རབ་ཏུ་མ་བསྟན་པ་། མ་ཐོས་པ་། ཐོས་པར་མ་བྱས་པ་། མ་ཤེས་པ་། རྣམ་པར་མ་ཤེས་པ་། མ་བསྟན་པ་༏་མ་མཐོང་བ་། མ་བཏགས་པ་།
 [ चम्ब्रिद्गे म्स् फ़्११३ब् ---> ]	འཛིན་དུ་མ་བཅུག་པ་།
 अनाज्ञेयो ऽविज्ञेयो ऽदेशितो ऽप्रकाशितो यावद् अक्रियो यावन् न लाभो न्âलाभो न सुखं न दुष्खं न यशो न्âयशः ।	རྟོགས་པར་མ་བྱས་པ་། ཐོབ་པར་མ་བྱས་པ་། མ་ཐོབ་པ་། ཉེ་བར་མ་བསྙེན་པ་། མ་བོར་བ་། མ་བཞག་པ་། མ་སྤངས་པ་། བྱ་བ་མེད་པ་། བྱེད་པ་མེད་པ་། རབ་ཏུ་ཞི་བ་མེད་པ་། མ་སྨད་པ་། མ་བསྟོད་པ་། ཐོགས་པ་མ་ཡིན་པ་། མ་ཐོགས་པ་མ་ཡིན་པ་། བདེ་བ་མ་ཡིན་པ་། སྡུག་བསྔལ་བ་མ་ཡིན་པ་། སྙན་པ་མ་ཡིན་པ་། མི་སྙན་པ་མ་ཡིན་པ་།
 न रूपं न्âरूपम् इत्य् आदि ॥	གཟུགས་མ་ཡིན་པ་། གཟུགས་མེད་པ་མ་ཡིན་པ་ཞེས་བྱ་བ་ལ་སོགས་པ་དང་། གང་གི་བདེ་བར་གཤེགས་ལ་འགྲོ་བ་རྣམས་༎ ༄༡༤༣ཨ་༌་༎ བདེ་བའི་དོན་དུ་དད་པ་སྐྱེ་འགྱུར་བ་༎
 तत्र जिनेन जगस्य कृतेन संवृति देशित लोकहिताय । येन जगत् सुगतस्य सकाशे	རྒྱལ་བས་འགྲོ་བ་རྣམས་ཀྱི་དོན་སླད་དུ་༎ འཇིག་རྟེན་ཕན་ཕྱིར་ཀུན་རྫོབ་དེ་བསྟན་ཏོ་༎
 संजनयीह प्रसादसुख्âर्थे ॥ संवृति प्रज्ञमयी नरसिंहः षड्गतयो भणि सत्वगणानां ।	སེམས་ཅན་ཚོགས་ཀྱི་འགྲོ་དྲུག་གང་བསྟན་པ་༎
 नरकतिरश् च तथ्âइव च प्रेतान् आसुरकाय नरांश् च मरूंश् च ॥ नीचकुलांस् तथ्ôच्चकुलांश् च	སེམས་ཅན་དམྱལ་དང་དུད་འགྲོ་ཡི་དགས་དང་༎ ལྷ་མིན་རིས་དང་མི་དང་ལྷ་ཡི་རྣམས་༏་། མི་ཡི་སེང་གེས་ཀུན་རྫོབ་བཏགས་པ་མཛད་༎
 आढ्यकुलांश् च दरिद्रकुलांश् च्êत्य् आदि ॥ [ बेन्दल्ल् एद् प्२५७ ---> ]	རིགས་དམར་དེ་བཞིན་མཐོ་བའི་རིགས་རྣམས་དང་༎ ཕྱུག་པོའི་ཁྱིམ་དང་དབུལ་བའི་རིགས་རྣམས་དང་༎ ཞེས་བྱ་བ་ལ་སོགས་པའོ་༎
 पुनश् च्ôक्तं ।	ཡང་གསུངས་པ་།
 कतम्âइष धर्मो यो भगवता व्याकृतो ऽनुत्तरायां सम्यक्संबोधौ ।	གང་བཅོམ་ལྡན་འདས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པའི་ཆོས་དེ་གང་ཞིག་ཅི་གཟུགས་སམ་། འོན་ཏེ་ཚོར་བའམ་། འོན་ཏེ་འདུ་ཤེས་སམ་།
 किं रूपम् उत वेदन्âहो श्वित् संज्ञ्ôत्âहो संस्कार्âथ विज्ञानं भगवता व्याकृतम् अनुत्तरायां सम्यक्संबोधाव् इति ।	འོན་ཏེ་འདུ་བྱེད་དམ་། འོན་ཏེ་རྣམ་པར་ཤེས་པ་ཞིག་བཅོམ་ལྡན་འདས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་སྙམ་ནས་།
 तेषाम् एतद् अभूत् ।	དེ་དག་འདི་སྙམ་དུ་སེམས་ཏེ་།
 न रूपं यावन् न विज्ञानं भगवता व्याकृतम् अनुत्तरायां सम्यक्संबोधौ ।	གཟུགས་ནི་བཅོམ་ལྡན་འདས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་མ་བསྟན་པ་ནས་། རྣམ་པར་ཤེས་པའི་བར་དུ་མ་ཡིན་ནོ་༎
 तत् कस्य हेतोः ।	དེ་ཅིའི་ཕྱིར་ཞེ་ན་།
 अनुत्पादो हि रूपम् अनुत्पादो बोधिः ।	གཟུགས་ཀྱང་མ་སྐྱེས་པ་།
 तत् कथम् अनुत्पादो ऽनुत्पादम् अभिसंबुध्यते ।	བྱང་ཆུབ་ཀྱང་མ་སྐྱེས་པ་སྟེ་། ཇི་ལྟར་མ་སྐྱེས་པས་མ་སྐྱེས་པར་མངོན་པར་རྫོགས་པར་འཚང་རྒྱ་བར་བྱ་།
 एवं यावद् विज्ञानम् ॥ पे ॥	དེ་བཞིན་དུ་རྣམ་པར་ཤེས་པའི་བར་དུ་ཤེས་པར་བྱའོ་༎ དེ་བཞིན་དུ་སྦྱར་ཏེ་།
 तद् एवम् अनुपलभ्यमानेषु सर्वधर्मेषु कतमो ऽत्र बुद्धः ।	དེ་ལྟར་ཆོས་ཐམས་ཅད་མི་དམིགས་ན་། འདི་ལ་སངས་རྒྱས་ནི་གང་།
 कतमा बोधिः । कतमो बोधिसत्वः ।	བྱང་ཆུབ་སེམས་དཔའ་ནི་གང་། བྱང་ཆུབ་ནི་གང་།
 कतमद् व्याकरणम् । शून्यं हि रूपं रूपेण यावद् विज्ञानं ॥	ལུང་བསྟན་པ་ནི་གང་༏་གཟུགས་ནི་གཟུགས་ཀྱིས་སྟོང་པ་ནས་རྣམ་པར་ཤེས་པའི་བར་དུའོ་༎ དེ་བཞིན་དུ་སྦྱར་ཏེ་།
 पे ॥यावद् एव व्यवहारमात्रम् एतत् । नामधेय्मात्रं संकेतमात्रं संवृतिमात्रं प्रज्ञप्तिमात्रं । न्âलम् अत्र पण्डितैर् अभिनिवेश्ôत्पादयितव्य्êति ॥ तथ्âत्र्âइव्âहुः ।	དེ་དག་ནི་ཐ་སྙད་ཙམ་མིང་ཙམ་བརྡ་ཙམ་ཀུན་རྫོབ་ཙམ་བརྗོད་པ་ཙམ་གདགས་པ་ཙམ་སྟེ་། དེ་ལ་མཁས་པ་རྣམས་ཀྱིས་མངོན་པར་ཞེན་པར་བྱ་བའི་མི་ཆའོ་ཞེའོ་༎ ཡང་དེ་ཉིད་ལས་འདི་སྐད་ཅེས་གསུངས་ཏེ་།
 निर्माणरतयो देवा यथा वयं भगवन् ।	འཕྲུལ་དགའི་ལྷ་རྣམས་ཀྱིས་གསོལ་པ་།
 भगवतो भाषितस्य्âर्थम् आजानीमः ।	བཅོམ་ལྡན་འདས་ཀྱིས་གསུངས་པའི་དོན་བདག་ཅག་གིས་འཚལ་བ་ལྟར་ན་།
 सर्वधर्मा भूतकोटिर् अनन्तकोटिर् अनावरणकोटिर् अप्रतिष्ठितकोटिर् इत्य् आदि ॥ सर्वधर्मा भगवन् बोधिः । स्वभावविरहिता बोद्धव्याः ।	ཆོས་ཐམས་ཅད་ནི་ཡང་དག་པའི་མཐའ་དང་། སྒྲིབ་པ་མ་མཆིས་པའི་མཐའ་དང་། མཐའ་ཡས་པའི་མཐའ་དང་། མི་༄༡༤༣བ་གནས་པའི་མཐའ་ཞེས་བྱ་བ་ལ་སོགས་པ་དང་། བཅོམ་ལྡན་འདས་ཆོས་ཐམས་ཅད་རང་བཞིན་མ་ཡིན་པ་ནི་བྱང་ཆུབ་ལེགས་པར་རིག་པར་བགྱིའོ་༎
 अन्तश्âनन्तर्याण्य् अपि बोधिः ।	ཐ་ན་མཚམས་མེད་པ་རྣམས་ཀྱང་བྱང་ཆུབ་པོ་༎
 तत् कस्य हेतोः ।	དེ་ཅིའི་སླད་དུ་ཞེ་ན་།
 अप्रकृतिका हि भगवन् बोधिर् अप्रकृतिकानि च पञ्च्âनन्तर्याणि ।	བཅོམ་ལྡན་འདས་བྱང་ཆུབ་ནི་རང་བཞིན་མ་མཆིས་པ་སྟེ་།
 तेन्ôच्यते आनन्तर्याणि बोधिर् इति ।	མཚམས་མེད་པ་རྣམས་ཀྱང་རང་བཞིན་མ་མཆིས་པ་ལགས་པས་དེའི་སླད་དུ་མཚམས་མེད་པ་རྣམས་ཀྱང་བྱང་ཆུབ་ཅེས་བགྱིའོ་༎
 तथा विहस्यन्ते भगवन् ये केचित् परिनिर्वातुकामाः ।	བཅོམ་ལྡན་འདས་གང་སུ་དག་ཡོངས་སུ་མྱ་ངན་ལས་འདས་པར་འཚལ་བ་དེ་དག་ནི་གནོད་པར་འགྱུར་བའི་ཆོས་ཅན་ཏེ་།
 तत् कस्य हेतोः ।	དེ་ཅིའི་སླད་དུ་ཞེ་ན་།
 यदि कश्चित् संसारप्रतिप- [ चम्ब्रिद्गे म्स् फ़्११४अ ---> ] न्नो भवेत् । स निर्वाणं पर्येषतए इति ॥	གལ་ཏེ་འཁོར་བར་ཞུགས་པ་ཞིག་མཆིས་ན་ནི་མྱ་ངན་ལས་འདས་པ་ཡང་འཚལ་བར་འགྱུར་ན་ཞེས་བྱ་བའོ་༎ གཞན་འཕྲུལ་དབང་བྱེད་ཀྱི་ལྷ་རྣམས་ཀྱིས་གསོལ་པ་།
 पुनर् उक्तं । भूतकोटिर् इति भगवन् यद् उक्तं निर्माणरतिभिर् देवैस् तत्र वयं भूतम् अपि न्ôपलभामहे । किं पुनर् अस्य कोटिम् ।	བཅོམ་ལྡན་འདས་འཕྲུལ་དགའི་ལྷ་རྣམས་ཀྱིས་ཡང་དག་པའི་མཐའ་ཞེས་གང་སྨྲས་པ་དེ་ལ་བདག་ཅག་གིས་ནི་ཡང་དག་པ་ཡང་མ་དམིགས་ན་དེའི་མཐའ་ལྟ་སྨོས་ཀྱང་ཅི་འཚལ་།
 तत् कस्य हेतोः ।	དེ་ཅིའི་སླད་དུ་ཞེ་ན་།
 यो हि कश्चिद् भगवन् भूतम् उपलभते ।	བཅོམ་ལྡན་འདས་གང་ལ་ལ་ཞིག་གིས་ཡང་དག་པར་དམིགས་ན་ནི་།
 कोटिम् अपि स तस्य्ôपलभते द्वये च्âसौ चरत्îति ॥	མཐའ་ཡང་དེས་དམིགས་པར་འགྱུར་ཏེ་། དེ་ནི་གཉིས་ཀྱིས་སྤྱོད་པའོ་ཞེས་སོ་༎ དེ་ཉིད་ལས་འདི་སྐད་དུ་།
 तथ्âत्र्âइव सहांपतिब्रह्मणा शास्ता स्तुतः ॥	མི་མཛོད་ཀྱི་བདག་པོས་སྟོན་པ་ལ་བསྟོད་པ་༎
 सुपिति यथ नरः क्षुध्âभिभूतः शतरसभोजनभुञ्जिनो च तृप्तः ।	ཇི་ལྟར་མི་ཞིག་རྨི་ལམ་བཀྲེས་གྱུར་པས་༎ ཁ་ཟས་རོ་བརྒྱ་ཟོས་པས་འགྲངས་འགྱུར་བ་༎
 न पि च क्षुध न भोजनं न सत्वः सुपिन यथ्âइव निदृष्ट सर्वधर्माः ॥ [ बेन्दल्ल् एद् प्२५८ ---> ]	དེ་ལ་བཀྲེས་མེད་ཟས་མེད་སེམས་ཅན་མེད་༎ རྨི་ལམ་དེ་འདྲར་ཆོས་རྣམས་ཐམས་ཅད་གཟིགས་༎
 भणि नरु पठने मनोज्ञवाचं प्रियु भवती न च संक्रमो ऽस्ति वाचं ।	མི་ཞིག་ཡིད་དུ་འོང་བའི་ཚིག་སྨྲས་ན་༎ དགའ་བར་འགྱུར་ཡང་ཚིག་ལ་འཕོ་བ་མེད་༎ ཚིག་ཉིད་མེད་ཅིང་དགར་འགྱུར་དངོས་ཀྱང་མེད་༎
 न च वचन च्âस्य रक्त वाचाम् उपलभसे न च तत्र संशयो ऽस्ति ॥	དེ་མཁྱེན་དེ་ལ་ཐེ་ཚོམ་ཡང་མི་མངའ་༎
 श्रुणति यथ मनोज्ञ वीणशब्दं मधुर न च्âस्ति स्वभावतः स शब्दः ।	པི་ཝང་སྒྲ་སྙན་མཉན་ན་རྣར་སྙན་ཏེ་༎ སྒྲ་དེ་རང་བཞིན་གང་ཡང་ཡོད་མ་ཡིན་༎
 तथ्êमि विदु स्कन्ध प्रेक्षमाणो न लभति भावु स्वभावतः सुमेधाः ॥ पे ॥	དེ་ལྟར་མཁས་པས་ཕུང་པོ་འདི་གཟིགས་ན་༎
 यथ नरु इह शङ्खशब्द श्रुत्वा विमृशति विद्व कुतो य प्रादुभूतः ।	ཕུང་པོའི་རང་བཞིན་གང་ཡང་དམིགས་མི་མངའ་༎ ཇི་ལྟར་མི་ཡིས་དུང་གི་སྒྲ་ཐོས་ཏེ་༎ སྒྲ་འདི་གང་ལས་བྱུང་ཞེས་བརྟགས་བྱས་ཀྱང་༎
 न च लभति स्वभाव शून्यभावं तथ त्व् अय दृष्ट नर्êन्द्र सर्वधर्माः ॥	རང་བཞིན་སྟོང་པའི་དངོས་དེ་མི་དམིགས་པ་༎ མི་དབང་ཁྱོད་ཀྱིས་དེ་བཞིན་ཆོས་ཀུན་གཟིགས་༎ ཇི་ལྟར་མི་ཞིག་བསོད་པའི་ཁ་ཟས་ལ་༎ ཡན་ལག་༄༡༤༤ཨ་༌་༎ སྲོག་ཕན་ཇི་ལྟར་འགྱུར་བརྟགས་ན་༎ དངོས་མེད་ཡན་ལག་སྲོག་ཀྱང་དེ་བཞིན་ཏེ་༎
 यथ नरु इह भोजनं प्रणीतं विमृशति अङ्गशु सिद्धम् अस्वभावम् ।	དྲང་སྲོང་ཆེན་པོས་དེ་བཞིན་ཆོས་ཀུན་གཟིགས་༎ ཇི་ལྟར་མི་ཞིག་ནམ་མཁའི་འཇའ་མཐོང་ན་༎ ཡན་ལག་གཞིགས་བརྟགས་རང་བཞིན་མེད་ཕྱིར་སྟོང་༎
 यथ रसु तथ ते ऽङ्ग तत्स्वभावास् तथ त्व् अय दृष्ट महर्षि सर्वधर्माः ॥	འཇའ་འདྲར་ཡན་ལག་དེ་དག་སྟོང་པ་ཉིད་༎ དྲང་སྲོང་ཆེ་ཁྱོད་དེ་བཞིན་ཆོས་ཀུན་གཟིགས་༎
 यथ नरु इह्êन्द्रयष्टि दृष्ट्वा विमृशति अङ्गशु निःस्वभाव शून्यम् ।	གྲོང་ཁྱེར་མཆོག་ཀྱང་ཡན་ལག་རྣམས་གཟིགས་ན་༎ གྲོང་ཁྱེར་རང་བཞིན་དེ་བཞིན་མིང་མི་དམིགས་༎
 विमृशतु यथ यष्टि ते ऽङ्ग शून्यास् तथ त्व् अय दृष्ट महर्षि सर्वधर्माः ॥	གྲོང་ཁྱེར་ཇི་བཞིན་དེ་ལྟར་ཡན་ལག་སྟོང་༎ མི་དབང་ཁྱོད་ཀྱིས་དེ་བཞིན་ཆོས་ཀུན་གཟིགས་༎ སྐྱེས་བུ་དགའ་བར་རྔ་ཞིག་བརྡུངས་བགྱིས་ན་༎
 पुरवर यथ्âङ्गशो विभज्य नगरु स्वभावतु नामतो न लब्धम् ।	དགའ་བ་སྐྱེས་ཀྱང་སྒྲ་ཡི་རང་བཞིན་སྟོང་༎
 यथ नगर तथ्âङ्ग सर्वशून्यास् तथ त्व् अय दृष्ट नर्êन्द्र सर्वधर्माः ॥	ཇི་ལྟར་སྒྲ་བཞིན་དེ་ཡི་ཡན་ལག་སྟོང་༎ མི་དབང་ཁྱེད་ཀྱིས་དེ་བཞིན་ཆོས་ཀུན་གཟིགས་༎ སྐྱེས་བུས་ཇི་སྐད་རྔ་དེ་བརྡུངས་པའི་ཚེ་༎ སྒྲ་ནི་ཕྱོགས་སུ་མི་འགྲོ་འབྱུང་བ་མེད་༏་། ཕྱོགས་སུ་དེ་བཞིན་འགག་པར་མི་འགྱུར་ཏེ་༎
 मुदित यथ नराग मुक्त भेरी हर्ष जनेति स्वभावशून्यशब्दा ।	མི་དབང་ཁྱེད་ཀྱིས་དེ་བཞིན་ཆོས་ཀུན་གཟིགས་༎ སྐྱེས་བུས་ཇི་ལྟར་རྔ་དེ་བརྡུངས་པའི་ཚེ་༎ ཐོགས་པ་མེད་ཅིང་སྙན་པའི་རང་བཞིན་ཏེ་༎
 स्वरु यथ तथ ते ऽङ्ग तत्स्वभावं तथ त्व् अय दृष्ट महर्षि सर्वधर्माः ॥ [ बेन्दल्ल् एद् प्२५९ ---> ] ॥। ॥।	སྒྲ་འདྲར་དེ་ཡི་ཡན་ལག་དེ་རང་བཞིན་༎ མི་དབང་ཁྱོད་ཀྱིས་ཆོས་ཀུན་དེ་ལྟར་གཟིགས་༎
 हनतु यथ नरस्य तां हि भेरीं प्रतिघु न विद्यति न्âपि स्नेहधातुः ।	སྐྱེས་བུས་ཇི་ལྟར་རྔ་དེ་བརྡུངས་པའི་ཚེ་༎ སྒྲ་དེ་འཇིག་རྟེན་དགའ་བྱར་རྟོག་པ་མེད་༎
 विमृशतु भेर्îव ते ऽङ्ग तत्स्वभावास् तथ त्व् अय दृष्ट नर्êन्द्र सर्वधर्माः ॥	སྒྲ་འདྲར་དེ་ཡི་ཡན་ལག་དེ་རང་བཞིན་༎ མི་དབང་ཁྱོད་ཀྱིས་ཆོས་ཀུན་དེ་ལྟར་གཟིགས་༎
 हनतु यथ नरस्य तां हि भेरीं स्वरु न स मन्यति रामयामि लोकम् ।	སྐྱེས་བུས་ཇི་ལྟར་རྔ་དེ་བརྡུངས་པའི་ཚེ་༎ ག-ཡོ་བ་མེད་ཅིང་ཞི་བའི་དངོས་ཀྱང་མེད་༎
 स्वरु यथ तथ ते ऽङ्ग तत्स्वभावाः [ चम्ब्रिद्गे म्स् फ़्११४ब् ---> ]	སྒྲ་འདྲར་དེ་ཡི་ཡན་ལག་དེ་རང་བཞིན་༎
 तथ त्व् अय दृष्ट नर्êन्द्र सर्वधर्माः ॥	མི་དབང་ཁྱོད་ཀྱིས་ཆོས་ཀུན་དེ་ལྟར་གཟིགས་༎
 हनतु यथ नरस्य तस्य भेर्यां न पि स्वरु अङ्गशु न्âपि स स्वतन्त्रः ।	སྐྱེས་བུས་ཇི་ལྟར་རྔ་དེ་བརྡུངས་པའི་ཚེ་༎ སྒྲ་དེ་རང་དབང་མ་བྱུང་ཡན་ལག་མིན་༎
 स्वरु यथ तथ ते ऽङ्ग तत्स्वभावास् तथ त्व् अय दृष्ट महर्षि सर्वधर्माः ॥	ཇི་ལྟར་སྒྲ་བཞིན་ཁྱོད་ཀྱི་ཡན་ལག་སྟོང་༎ མི་དབང་ཁྱོད་ཀྱིས་ཆོས་ཀུན་དེ་ལྟར་གཟིགས་༎
 पुनश् च्ôक्तं ।	ཞེའོ་༎
 सत्व्âरम्बणनायकेन कथिता मैत्री शुभाभावना ।	ཡང་གསུངས་པ་༏་བྱམས་པ་དགེ་བསྒོམས་སེམས་ཅན་དམིགས་པ་ཡིན་ཞེས་འདྲེན་པས་བཀའ་སྩལ་པ་༎
 सत्वश् च्âस्य विभावितः सुविदितं निःसत्व सर्वं जगत् ।	སེམས་ཅན་རྣམ་པར་བཤིག་ཅིང་འགྲོ་བ་ཐམས་ཅད་སེམས་ཅན་མེད་པར་མཁྱེན་༎
 तत्र्âइवं द्विपद्ôत्तमो ऽकलुषो निःसंशया मानसः ।	དེ་ལྟར་རྐང་གཉིས་དམ་པ་རྙོག་པ་མི་མངའ་ཐེ་ཚོམ་བྲལ་ཐུགས་ལྡན་༎
 तेन त्वा सुगतं विभावितमतिं पूजेम पूज्âरिहम् ॥	དེས་ན་བདེ་གཤེགས་༄༡༤༤བ་རྣམས་བརྟགས་བློ་མངའ་མཆོད་འོས་ཁྱོད་ལ་མཆོད་པར་འཚལ་༎
 दुष्खं चा सुगता [[दोउब्त्]] दशद्दिशिगतं न्âइवं परीदृश्यते । [ बेन्दल्ल् एद् प्२६० ---> ]	བདེ་བར་གཤེགས་པས་སྡུག་བསྔལ་ཕྱོགས་བཅུར་གནས་པ་ཀུན་དུ་མི་དམིགས་ཀྱང་༎
 सत्वेषू करुणा च नाम भणिता देव्âतिदेव त्वया ।	ལྷ་ཡི་ལྷར་གྱུར་ཁྱོད་ཀྱིས་སེམས་ཅན་རྣམས་ལ་སྙིང་རྗེ་བགྱི་བར་གསུངས་༎
 एवं भो जिनपुङ्गवा जिनमतं अज्ञात यथावतः ।	དེ་ལྟར་རྒྱལ་མཆོག་བདག་ཅག་རྒྱལ་བའི་དགོངས་པ་ཇི་བཞིན་འཚལ་༎
 तेन त्वां द्विपद्ôत्तमा नरवराः पूजेम पूज्âरिहम् ॥	དེས་ན་རྐང་གཉིས་གཙོ་བོ་མི་མཆོག་འོས་ཁྱོད་ལ་མཆོད་པར་འཚལ་༎
 सत्वान्âइव न दुष्खं शाक्यमुनिना यस्य्âपनीतं दुखं ।	ཐུབ་པ་ཁྱོད་ཀྱིས་སེམས་ཅན་དང་ནི་བསལ་བགྱི་སྡུག་བསྔལ་མ་གཟིགས་ལ་༎
 जातास् ते मुदिताश् च हृष्टमनसो ऽरतीश् च तैर् न्ôदिताः ॥	དགྱེས་པ་སྐྱེས་ནས་རབ་ཏུ་དགྱེས་པའི་ཐུགས་ཀྱིས་མི་དགྱེས་རྣམ་པར་བསལ༎
 एवं बुद्धनयं अचिन्तियनयं याथावतो जानतो ।	དེ་ལྟར་སངས་རྒྱས་ཚུལ་ནི་བསམ་གྱིས་མི་ཁྱབ་ཚུལ་འདི་ཇི་བཞིན་འཚལ་༎
 तस्मात् पूजिय त्वां नराण प्रवरं प्रायेम प्राप्तं फलं ॥	དེས་ན་མི་མཆོག་ཁྱོད་ལ་མཆོག་ནས་མཉེས་པའི་འབྲས་བུ་ཐོབ་པར་བགྱི་༎
 कायः कायविवर्जितेन मुनिना न्âसादितो मार्गतां ।	ཐུབ་པས་སྐུ་ནི་རྣམ་པར་སྤངས་པས་སྐུ་བཙལ་མཛད་ན་མ་བསྙེངས་ཀྱང་༎
 न्âइवं ते स्मृतिनायका न भणिता न्âइव प्रमुष्टा स्मृतिः ॥	དེ་ལྟར་འདྲེན་པ་དྲན་བ་མ་གསུང་མ་ལགས་བསྙེལ་བ་ཡོང་མི་མངའ་༎
 उक्तं च्ô सुगतेन भावपथिमाः कायं गता भावनाः ।	བདེ་བར་གཤེགས་པས་ལུས་ལ་སོང་བའི་བསྒོམ་པ་བསྒོམ་པར་གྱིས་ཞེས་གསུངས་༎
 एवं बुद्धनयं विदित्व सुगता पूजा कृता तायिनः ॥	སངས་རྒྱས་ཚུལ་འདི་རིག་ནས་བདེ་བར་གཤེགས་པ་སྐྱོ་བ་ལ་མཆོད་པར་བགྱིས་༎
 भावेथः शमथं विपश्यनम् अयं मार्गं दुखा शान्तये । [ बेन्दल्ल् एद् प्२६१ ---> ]	སྡུག་བསྔལ་ཞི་བྱ་ཕྱིར་ནི་ཞི་གནས་ལྷག་མཐོང་ལམ་ཡང་བསྒོམས་ཞེས་གསུངས་༎
 शान्तास् ते भगवन् सवासनमला येही जगत् क्लिष्यते ॥	བཅོམ་ལྡན་གང་གིས་འགྲོ་བ་ཉོན་མོངས་བག་ཆགས་དྲི་མ་དེ་དག་ཞི་༎
 शमथश् च्âथ विपश्यना न च मला सर्वे ऽति शून्या मुने ।	ཐུབ་པ་ཞི་གནས་ལྷག་མཐོང་དྲི་མ་ཐམས་ཅད་སྟོང་པ་སྟེ་༎
 अस्मिन् देवगणा न काङ्क्ष क्वचना पूजेन्तु त्वां नायकं ।	འདི་ལ་ལྷ་ཚོགས་གང་དུའང་ཐེ་ཚོམ་མ་མཆིས་སྐྱོན་བྲལ་ཁྱོད་ལ་མཆོད་༎
 इत्य् आदि ॥ पुनर् उक्तं ।	ཡང་གསུངས་པ་།
 शून्यं हि चक्षुश् चक्षुःस्वभावेन ।	མིག་ནི་མིག་གི་རང་བཞིན་དང་བྲལ་བ་༏་ཁམས་ནི་ཁམས་ཀྱི་རང་བཞིན་དང་བྲལ་བའི་སླད་དུ་སྟེ་།
 यस्य च धर्मस्य स्वभावो न विद्यते सो ऽवस्तुकः ।	ཆོས་གང་ལ་རང་བཞིན་མ་མཆིས་པ་དེ་ནི་དངོས་པོ་མ་མཆིས་པའོ་༎
 यो ऽवस्तुकः सो ऽपरिनिष्पन्नः यो ऽपरिनिष्पन्नः स न्ôत्पद्यते न निरुध्यते ।	གང་ལ་དངོས་པོ་མ་མཆིས་པ་དེ་ནི་ཡོངས་སུ་མ་གྲུབ་པའོ་༎ གང་ཡོངས་སུ་མ་གྲུབ་པ་དེ་ལ་ནི་སྐྱེ་བ་མ་མཆིས་སོ་༎ གང་སྐྱེ་བ་མ་མཆིས་པ་དེ་ལ་ནི་འགག་པ་མ་མཆིས་སོ་༎
 पे ॥	དེ་བཞིན་དུ་སྦྱར་ཏེ་།
 यत् त्रिष्व् अप्य् अध्वसु न्ôपलभ्यते न तच् चक्षुर् न्êन्द्रियं कथं तस्य व्यवहारो ज्ञेयः ।	གང་དུས་གསུམ་དུ་མི་དམིགས་པ་དེ་ནི་མིག་མ་ལགས་དབང་པོ་མ་ལགས་སོ་༎ གང་མིག་མ་ལགས་ཤིང་དབང་པོ་མ་ལགས་པ་དེའི་ཐ་སྙད་ཇི་ལྟར་འཚལ་བར་བགྱི་།
 तद् यथ्âपि नाम रिक्तमुष्टिर् अलीकः । यावद् एव नाममात्रं न्ô तु खलु परम्â-	འདི་ལྟ་སྟེ་དཔེར་ན་།
 [ चम्ब्रिद्गे म्स् फ़्११५अ ---> ]	ཆང་པ་སྟོང་པ་ནི་༄༡༤༥ཨ་༌་༎
 र्थतो रिक्तम् उपलभ्यते न मुष्टिः ।	བརྫུན་པ་ཡང་དག་པ་མ་ལགས་པ་མ་མཆིས་པ་སྟེ་། འདི་ལྟར་མིང་དུ་གདགས་པར་བས་ཀྱི་དོན་དམ་པའི་ནི་སྟོང་པར་ཡང་མི་དམིགས་ཆད་པར་ཡང་མི་དམིགས་སོ་༎ 
 एवं चक्षुश् च्êन्द्रियं च रिक्ते मुष्टिसदृशम् अलीकम् असद्भूतं तुच्छं मृषामोषधर्मे बाल्ôपलापनं मूर्खसंमोहनम् यावद् एव नाममात्रम् ॥ पुनर् अत्र्âइव्âह ।	དེ་བཞིན་དུ་མིག་དང་དབང་པོ་ཡང་ཆང་པ་སྟོང་པ་ལྟར་བརྫུན་ཞིང་མ་མཆིས་ལ་ཡང་དག་པ་མ་ལགས་པ་སྟེ་༏་གསོབ་གསོག་ལོག་པ་སླུ་པའི་ཆོས་ཅན་བྱིས་པ་འདྲིད་པ་གླེན་པ་རྨོངས་པར་བགྱིས་པ་སྟེ་། འདི་ལྟར་མིང་དུ་གདགས་པར་བས་ཀྱི་དོན་དམ་པར་ནི་མིག་ཀྱང་མི་དམིགས་ཞེས་བྱ་བའོ་༎ ཡང་དེ་ཉིད་ལས་གསུངས་པ་།
 स्वप्न्âन्तरे महावृष्टिर् आस्रवाणां प्रवर्तना ।	རྨི་ལམ་ཆར་ཆེན་འབབ་པ་ལྟར་༎ དེ་བཞིན་ཟག་པ་རྣམས་འབྱུང་བར་༎ ཟག་པ་འབྱུང་བ་མཁས་པ་པོ་༎
 दर्शिता ते महावीर्âस्रव्ôत्पत्तिपण्डिताः ॥	དཔའ་བོ་ཆེན་པོ་ཁྱོད་ཀྱིས་བསྟན་༎
 स्वप्ने यथा शिरश्छेदो दृष्टस् ते आस्रवक्षयः ।	རྨི་ལམ་དག་ན་མགོ་བཅད་བཞིན་༎ ཁྱོད་ཀྱིས་ཟག་པ་ཟད་པ་གཟིགས་༎
 दर्शितः सर्वविज्ञानां सर्वदर्शिन् नमो ऽस्तु ते ॥	དེ་ནི་མཁས་པ་རྣམས་ལ་བསྟན་༎ ཐམས་ཅད་གཟིགས་ལ་ཕྱག་ཀྱང་འཚལ་༎
 अत्र्âइव च द्रुमेण किन्नरराजेन भगवान् पृष्टः प्रत्याह ।	ཞེས་སོ་༎ འདི་ཉིད་ལས་མིའམ་ཅིའི་རྒྱལ་པོ་ལྗོན་པས་ཞུས་ནས་། བཅོམ་ལྡན་འདས་ཀྱིས་བཀའ་སྩལ་པ་།
 यद् वदसि शून्यतां च व्याकरणं ।	སྟོང་པ་ཉིད་དང་ལུང་བསྟན་པ་༎
 च्âप्य् अहं न जानामि ।	བདག་གིས་མ་འཚལ་ཞེས་སྨྲས་པ་༎
 स्याद् यदि किंचिद् अशून्यं न भवेज् जिनेन्âस्य व्याकरणम् ॥	གལ་ཏེ་འགའ་ཞིག་མི་སྟོང་ན་༎ རྒྱལ་བས་དེ་ལུང་བསྟན་མི་གསུངས་༎
 किंकारणं । तथा हि ।	ཅི་ཕྱིར་ཞེ་ན་འདི་ལྟ་བུར་༎
 स्थितं भवेत् तत् स्वके भवे ।	རང་གི་རང་བཞིན་གནས་གྱུར་ནས་༎
 कूटस्थनिर्विकारं ।	འགྱུར་བ་མེད་ཅིང་ཐེར་ཟུག་སྟེ་༎
 न तस्य वृद्धिर् न परिहाणिः । न क्रिया न च कारणं ।	དེ་ལ་འཕེལ་མེད་འགྲིབ་པ་མེད་༎
 यत् स्वभावशून्यम् आदर्शमण्डले सुपरिशुद्धे संदृश्यते प्रतिबि- [ बेन्दल्ल् एद् प्२६२ ---> ] म्बम् ।	དཔེར་ན་རང་བཞིན་སྟོང་པ་ཡི་༎ མེ་ལོང་དཀྱིལ་འཁོར་ཡོངས་དག་ལ་༎ གཟུགས་བརྙན་སྣང་བ་དེ་བཞིན་དུ་༎
 तथ्âइव द्रुम जानीह्îमान् धर्मान् ।	ལྗོན་པ་ཆོས་རྣམས་ཤེས་པར་གྱིས་༎
 अविकारं धर्मधातुम् इमां च पूजां द्रुम्âङ्गशो विचारयसि ।	ཆོས་ཀྱི་དབྱིངས་ནི་འགྱུར་མེད་ན་༏་། མཆོད་པའི་ཡན་ལག་འགྱུར་གང་ཞེས་༎
 अङ्गशो निरीक्ष्य पूजां । कतमे ऽविकारिणो ऽङ्गाः ॥	ཡན་ལག་རྣམས་ལ་རྟག་བྱོས་ལ་༎ ལྗོན་པ་མཆོད་པ་འདི་ལ་སྤྱོད་༎ ག-ཡོ་བ་མ་མཆིས་བགྱི་བ་རྣམས་༎
 यद् अपि च निरीहकत्वं क्रियां च न जानसे मया प्रोक्तं ।	བསྟན་པ་མ་འཚལ་ཞེས་སྨྲས་པ་༎
 शकट्âङ्ग संनिपातं निरीक्ष्व शकटस्य च्âइव क्रियां ॥	ཤིང་རྟའི་ཡན་ལག་འདུས་པ་དང་༎ ཤིང་རྟའི་བྱ་བ་བཞིན་དུ་རྟོགས་༎
 कर्म च मे आख्यातं कर्ता न विद्यते दशसु दिक्षु ।	ངས་ནི་ལས་ཀྱི་རྣམ་པ་བསྟན་༎ བྱེད་པོ་ཕྱོགས་བཅུ་རྣམས་ན་མེད་༎
 वात्êरिताद् इव तरोर् यथा हि निवर्तते वह्निः ॥	ཤིང་རྣམས་རླུང་གིས་བསྒུལ་བ་ལས་༎ མེ་འབྱུང་འགྱུར་བ་ཇི་བཞིན་ནོ་༎ བདག་ཅག་མེ་འདི་བསྐྱེད་བྱ་ཞེས་༎
 न च मारुतो न च तरुश् चेतयति हुत्âशनं च यजने ।	རླུང་དང་ཤིང་ལ་སེམས་པ་མེད་༎
 न निवर्तते वह्निस् तथ्âइव कर्मस्य कर्तारः ॥	འོན་ཀྱང་མེ་ནི་འབྱུང་བ་ལྟར་༎ ལས་ཀྱི་བྱེད་པ་དེ་བཞིན་ནོ་༎
 यद् अपि वदसे न च संचय पुण्यस्य हि विद्यते ।	༄༡༤༥བ་གང་ཡང་བསོད་ནམས་ཚོགས་དང་ནི་༎
 सुचरितस्य समुदागमश् च ।	བྱང་ཆུབ་ཡང་དག་བསྒྲུབ་པ་དང་༎ ལེགས་སྤྱོད་ཡོད་མིན་ཞེས་ཟེར་བ་༎
 बोधिस् तस्य्âपि शृणु क्रमन्त त्वं ।	དེ་ཚུལ་ཡང་དག་མཉན་པར་བྱོས་༎
 यथा भणसि मनुष्याणाम् आयुःपरिमाणं वर्षशतं जीविन् ।	མི་ཡི་ཚེ་ཚད་ལོ་བརྒྱ་ནི་༎ འཚོ་བ་ཡིན་ཞེས་ཇི་སྐད་བརྗོད་༎
 न च्âस्ति वर्षपुञ्जी ।	ལོ་ལ་ཕུང་པོ་སྤུངས་པ་མེད་༎
 अयम् अपि समुदागमस् तद्वद् इति ॥	སྒྲུབ་པ་དེ་ཡང་དེ་དང་མཚུངས་༎
 भगवत्याम् अप्य् उक्तं ।	ཞེས་སོ་༎ བཅོམ་ལྡན་འདས་མ་ལས་ཀྱང་།
 किं पुनर् आयुष्मन् सुभूते उत्पन्नो धर्म्ôत्पद्यते उत्âनुत्पन्नः ।	ཚེ་དང་ལྡན་པ་རབ་འབྱོར་ཅི་ཆོས་མ་སྐྱེས་པ་སྐྱེའམ་འོན་ཏེ་སྐྱེས་པ་སྐྱེ་།
 सुभूतिर् आह ।	རབ་འབྱོར་གྱིས་སྨྲས་པ་།
 न्âहम् आयुष्मन् शारिपुत्र्ôत्पन्नस्य धर्मस्य्ôत्पत्तिम् इच्छा- [ चम्ब्रिद्गे म्स् फ़्११५ब् ---> ] मि न च्âनुत्पन्नस्य्êति ॥ [ बेन्दल्ल् एद् प्२६३ ---> ]	ཚེ་དང་ལྡན་པ་ཤའ་རིའི་བུ་ཁོ་བོ་ནི་ཆོས་མ་སྐྱེས་པ་སྐྱེ་བར་ཡང་མི་འདོད་སྐྱེས་པ་སྐྱེ་བར་ཡང་མི་འདོད་དོ་ཞེས་གསུངས་སོ་༎ འཕགས་པ་ཆོས་ཡང་དག་པར་སྡུད་པ་ལས་ཀྱང་།
 धर्मसंगीत्याम् अप्य् उक्तं । तथता तथत्êति कुलपुत्र शून्यताय्âइतद् अधिवचनं । सा च शून्यता न्ôत्पद्यते न निरुध्यते ।	རིགས་ཀྱི་བུ་དེ་བཞིན་ཉིད་ཅེས་བྱ་བ་དེ་ནི་སྟོང་པ་ཉིད་ཀྱི་ཚིག་བླ་དགས་ཏེ་སྟོང་པ་ཉིད་ནི་མི་སྐྱེ་མི་འགག་གོ་སྨྲས་པ་། བཅོམ་ལྡན་འདས་ཀྱིས་ཀྱང་འདི་སྐད་དུ་ཆོས་ཐམས་ཅད་ནི་སྟོང་པའོ་ཞེས་གསུངས་ཏེ་།
 आह । यद्य् एवं धर्माः शून्य्ôक्ता भगवता तस्मात् सर्वधर्मा न्ôत्पत्स्यन्ते न निरोत्स्यन्ते ।	དེ་བས་ན་ཆོས་ཐམས་ཅད་ནི་མི་སྐྱེ་མི་འགག་གོ་༎
 निरारम्भो बोधिसत्वः । आह ।	བྱང་ཆུབ་སེམས་དཔའ་རྩོམ་པ་མེད་ཀྱིས་སྨྲས་པ་།
 एवम् एव कुलपुत्र तथा यथ्âभिसंबुध्यसे सर्वधर्मा न्ôत्पद्यन्ते न निरुध्यन्ते ।	རིགས་ཀྱི་བུ་དེ་དེ་བཞིན་ནོ་༎ ཇི་ལྟར་ཁོང་དུ་ཆུད་པ་བཞིན་ཏེ་། ཆོས་ཐམས་ཅད་ནི་མི་སྐྱེ་མི་འགག་གོ་སྨྲས་པ་།
 आह । यद् एतद् उक्तं भगवता । संस्कृता धर्म्ôत्पद्यन्ते निरुध्यन्ते च्êत्य् अस्य तथागतभाषितस्य को ऽभिप्रायः ।	གང་འདི་བཅོམ་ལྡན་འདས་ཀྱིས་འདུས་བྱས་ཀྱི་ཆོས་ཐམས་ཅད་ནི་སྐྱེའོ་འགག་གོ་ཞེས་གསུངས་ན་དེ་བཞིན་གཤེགས་པས་འདི་ཅི་ལས་དགོངས་ཏེ་གསུངས་༎
 आह । उत्पादनिरोध्âभिनिविष्टः कुलपुत्र लोकसंनिवेशः । तत्र तथागतो महाकारुणिको लोकस्य्ôत्त्रासपदपरिहार्âर्थं व्यवहारवशाद् उक्तवान् उत्पद्यन्ते निरुध्यन्ते च्êति ।	སྨྲས་པ་རིགས་ཀྱི་བུ་འཇིག་རྟེན་གནས་པ་སྐྱེ་བ་དང་འགག་པ་ལ་མངོན་བར་ཆགས་པས་དེ་ལ་དེ་བཞིན་གཤེགས་པས་ཐུགས་རྗེ་ཆེན་པོས་འཇིག་རྟེན་དང་ང་པའི་གནས་བསལ་བའི་ཕྱིར་ཐ་སྙད་ཀྱི་དབང་གིས་སྐྱེའོ་འགག་གོ་ཞེས་གསུངས་ཏེ་།
 न च्âत्र कस्यचिद् धर्मस्य्ôत्पादो न निरोध्êति ॥	འདི་ལ་ཆོས་གང་ཡང་སྐྱེ་བ་དང་འགག་པ་མེད་དོ་ཞེས་གསུངས་སོ་༎
 पुनर् अत्र एव्ôक्तं ।	ཡང་དེ་ཉིད་ལས་།
 तत्र भगवंश् चक्षूरूपेषु न रणति श्रोत्रं । शब्देषु ।	བཅོམ་ལྡན་འདས་དེ་ལ་མིག་གིས་གཟུགས་རྣམས་ལ་སྒྲ་མི་འབྱིན་།
 यावन् मनोधर्मेषु न रणति । स धर्मः ।	རྣ་བས་སྒྲ་རྣམས་དང་། སྣས་དྲི་རྣམས་དང་། ལྕེས་རོ་རྣམས་དང་། ལུས་ཀྱིས་རེག་བྱ་རྣམས་དང་། ཡིད་ཀྱིས་ཆོས་རྣམས་ལ་སྒྲ་མི་འབྱིན་པ་དེ་ནི་ཆོས་སོ་༎
 तत्र कथं चक्षूरूपेषु न रणति ।	དེ་ལ་ཇི་ལྟར་ན་མིག་གིས་གཟུགས་རྣམས་ལ་སྒྲ་མི་འབྱིན་ཞེ་ན་།
 संसर्ग्âभावात् ।	ཕྲད་པ་མ་མཆིས་པའི་སླད་དུའོ་༎
 न हि चक्षूरूपेण संसृज्यते ।	མིག་ནི་གཟུགས་ལ་ཕྲད་པར་མི་བགྱིད་པ་ནས་། རྣ་བས་སྒྲ་ལ་མ་ལགས་། སྣས་དྲི་ལ་མ་ལགས་། ལྕེས་རོ་ལ་མ་ལགས་། ལུས་ཀྱིས་རེག་༄༡༤༦ཨ་༌་༎
 यावन् न मनोधर्मेण संसृज्यते ।	བྱ་ལ་མ་ལགས་། ཡིད་ཀྱིས་ཆོས་ཀྱི་བར་ལ་ཕྲད་པར་མི་བགྱིད་དོ་༎
 यन् न संसृज्यते तन् न रणति ।	གང་ཕྲད་པར་མི་བགྱིད་པ་དེ་ནི་སྒྲ་མི་འབྱིན་པའོ་༎
 अद्वितीयस्य भगवन् धर्मस्य रणं न्âस्ति ।	བཅོམ་ལྡན་འདས་གཉིས་སུ་མ་མཆིས་ན་ཆོས་ལ་སྒྲ་འབྱིན་པ་མ་མཆིས་པའོ་༎
 अद्वितीयाश् च भगवन् सर्वधर्माः परस्परं न जानन्ति न विजानन्ति ।	བཅོམ་ལྡན་འདས་ཆོས་ཐམས་ཅད་ནི་གཉིས་སུ་མ་མཆིས་པ་སྟེ་གཅིག་གིས་གཅིག་མ་འཚལ་རྣམ་པར་མ་འཚལ་། 
 न कल्पयन्ति न विकल्पयन्ति । न संभवन्ति न विसंभवन्ति ।	མི་རྟོག་རྣམ་པར་མི་རྟོག་།འབྱུང་བར་མི་བགྱིད་འཇིག་པར་མི་བགྱིད་།
 न हीयन्ते न वर्द्धन्ते ।	འབྲི་བར་མི་བགྱིད་།
 न रज्यन्ति ।	འཕེལ་བར་མི་བགྱིད་།
 न विरज्यन्ति ।	ཆགས་པར་མི་བགྱིད་མི་ཆགས་པར་མི་བགྱིད་།
 न संसरन्ति न परिनिर्वान्ति न्âइते कस्यचित् ।	འཁོར་བར་མི་བགྱིད་། ཡོངས་སུ་མྱ་ངན་ལས་འདའ་བར་མི་བགྱིད་དེ་། འདི་དག་ནི་སུའི་ཡང་མ་ལགས་།
 न्âइषां कश्चित् ।	འདི་དག་གི་སུ་ཡང་མ་ལགས་སོ་༎
 न्âइते भगवन् धर्म्ôद्विजन्ते न संक्लिश्यन्ते न व्यवदायन्ते ।	བཅོམ་ལྡན་འདས་ཆོས་འདི་དག་ནི་སྐྱོ་བར་ཡང་མི་བགྱིད་ཆགས་པར་ཡང་མི་བགྱིད་དོ་༎ བཅོམ་ལྡན་འདས་ཆོས་འདི་དག་ནི་ཀུན་ནས་ཉོན་མོངས་པར་ཡང་མི་འགྱུར་རྣམ་པར་བྱང་བར་ཡང་མི་འགྱུར་རོ་༎ 
 एवम् अहं भगवन् जानाम्य् एवम् अवबुध्ये । यद् अप्य् अहं ।	བཅོམ་ལྡན་འདས་བདག་གིས་དེ་ལྟར་འཚལ་ཏོ་༎ བདག་གིས་དེ་ལྟར་རྟོགས་སོ་༎
 भगवन्न् एवं वदामि । एवम् अहं जानाम्य् एवम् अहं बुध्याम्îति । आयतनानाम् एष विकारः ।	བཅོམ་ལྡན་འདས་གང་བདག་འདི་ལྟར་འཚལ་འདི་ལྟར་རྟོགས་སོ་ཞེས་དེ་ལྟར་མཆི་བ་དེ་ནི་སྐྱེ་མཆེད་རྣམས་ཀྱིས་འགྱུར་བའོ་༎
 न च भगवन्न् आयतनानाम् एवं भवति । अस्माकम् एष विकार्êति ।	བཅོམ་ལྡན་འདས་སྐྱེ་མཆེད་རྣམས་ནི་འདི་སྙམ་དུ་འདི་དག་ནི་བདག་གི་འགྱུར་བའོ་སྙམ་དུ་མི་སེམས་སོ་༎ 
 यो ह्य् एवं जानाति स न केनचित् सार्द्धं विवदति ।	གང་དེ་ལྟར་འཚལ་བ་དེ་ནི་སུ་དང་ཡང་མི་རྩོད་དོ་༎ གང་མི་རྩོད་པ་དེ་དག་ནི་དགེ་སྦྱོང་གི་ཆོས་ཀྱི་རྗེས་སུ་འཇུག་པའོ་༎
 यन् न विवदति तच् छ्रमणधर्मम् अनुसरत्îति ।	གང་དགེ་སྦྱོང་གི་ཆོས་ཀྱི་རྗེས་སུ་འཇུག་པ་དེ་ནི་གང་ནས་ཀྱང་འཇུག་པར་མི་བགྱིད་མི་འཇུག་པར་ཡང་མི་བགྱིད་། སྦྱོར་བར་ཡང་མི་བགྱིད་མི་སྦྱོར་བ་ཡང་མི་བགྱིད་། འགྲོ་བར་ཡང་མི་བགྱིད་སྡོད་པར་ཡང་མི་བགྱིད་འབྲི་བར་ཡང་མི་བགྱིད་འཕེལ་བར་ཡང་མི་བགྱིད་དེ་། ཐམས་ཅད་ཆོས་ཀྱི་ཚུལ་དུ་མཐོང་ངོ་༎ ཐམས་ཅད་རྣམ་པར་གྲོལ་བའི་ཚུལ་དུ་མཐོང་ངོ་༎ ཆོས་ཀྱི་དབྱིངས་ཉིད་དུ་མཐོང་ངོ་༎ དེ་ལྟར་ཐམས་ཅད་འབྱུང་བར་མཐོང་སྟེ་། གང་འབྱུང་བ་དེ་ཡང་ཡང་དག་པར་རྗེས་སུ་མི་མཐོང་ངོ་༎ གཞན་དུ་ན་མིང་ཙམ་དང་བཏགས་པ་ཙམ་དང་ཐ་སྙད་ཙམ་དུ་མཐོང་བ་ནི་མ་མཆིས་པ་མ་ལགས་སོ་༎ མིང་དེ་ཡང་མིང་མ་མཆིས་པའོ་༎ བཏགས་པ་ཡང་བཏགས་པ་མ་མཆིས་པའོ་༎ ཐ་སྙད་༄༡༤༦བ་ཀྱང་ཐ་སྙད་མ་མཆིས་པའོ་༎
 तथा धर्मदर्शनं- [ चम्ब्रिद्गे म्स् फ़्११६अ ---> ]	ཆོས་མཐོང་བས་སངས་རྒྱས་མཐོང་ངོ་༎
 बुद्धदर्शनं सर्वसत्वदर्शनं सर्वसत्व- [ बेन्दल्ल् एद् प्२६४ ---> ]	སངས་རྒྱས་མཐོང་བས་སེམས་ཅན་ཐམས་ཅད་མཐོང་ངོ་༎ སེམས་ཅན་ཐམས་ཅད་མཐོང་བས་རྒྱུ་དང་རྐྱེན་མཐོང་ངོ་༎
 हेतुप्रत्ययदर्शनं शून्यतादर्शनं शून्यतादर्शनम् अदर्शनं ।	རྒྱུ་དང་རྐྱེན་མཐོང་བས་སྟོང་པ་ཉིད་མཐོང་ངོ་༎ སྟོང་པ་ཉིད་མཐོང་བ་ནི་མཐོང་བ་མ་མཆིས་པའོ་༎
 अदर्शनं भगवन् सर्वधर्माणां दर्शनं सम्यग्दर्शनम् इति ॥	བཅོམ་ལྡན་འདས་ཆོས་ཐམས་ཅད་མ་མཐོང་བ་ནི་ཡང་དག་པ་མཐོང་བའོ་ཞེས་གསུངས་སོ་༎
 कथम् अनधिष्ठाना संवृतिर् युक्ता ।	གནས་མེད་པ་ཀུན་རྫོབ་ཏུ་ཇི་ལྟར་རུང་ཞེ་ན་།
 कथं पुनर् अयुक्ता ।	ཇི་ལྟར་མི་རུང་སྟེ་།
 यथ्âसति स्थाणौ पुरुषभ्रान्तिः ।	ཇི་ལྟར་སྡོང་པོ་མེད་ན་སྐྱེས་བུར་འཁྲུལ་པ་བཞིན་ནོ་༎
 कस्य पुनः शून्यतावादिनः परम्âर्थतः स्थाणुः सिद्धो यदाश्रयात् पुरुषभ्रान्तिः स्याद् ।	གང་ལ་བརྟེན་ནས་སྐྱེས་བུར་འཁྲུལ་པར་འགྱུར་བ་སྟོང་པ་ཉིད་དུ་སྨྲ་བ་ལ་སྡོང་པོ་དེ་དོན་དམ་པར་ཇི་ལྟར་གྲུབ་།
 अमूल्âइव च सर्वधर्मास् तत्वतो मूल्âनुपपत्तेः ॥	ཆོས་ཐམས་ཅད་ནི་རྩ་བ་མེད་པ་སྟེ་། ཡང་དག་པར་ན་རྩ་བ་མི་འཐད་པའི་ཕྱིར་རོ་༎
 तथा च्ôक्तम् आर्यविमलकीर्तिनिर्देशे ।	དེ་སྐད་དུ་འཕགས་པ་དྲི་མ་མེད་པར་གྲགས་པས་བསྟན་པ་ལས་ཀྱང་།
 अभूतपरिकल्पस्य किं मूलं ।	ཡང་དག་པ་མ་ཡིན་པའི་ཀུན་དུ་རྟོག་པའི་རྩ་བ་གང་ཡིན་། སྨྲས་པ་ཡང་དག་པ་མ་ཡིན་པར་ཀུན་དུ་རྟོག་པའི་རྩ་བ་ནི་ཕྱིན་ཅི་ལོག་གི་འདུ་ཤེས་སོ་༎ 
 आह । विपर्यस्ता संज्ञा मूलं ।	སྨྲས་པ་ཕྱིན་ཅི་ལོག་གི་འདུ་ཤེས་ཀྱི་རྩ་བ་གང་ཡིན་།
 आह । विपर्यस्तायाः संज्ञायाः किं मूलं । अप्रतिष्ठानं मूलं ।	སྨྲས་པ་ཕྱིན་ཅི་ལོག་གི་འདུ་ཤེས་ཀྱི་རྩ་བ་ནི་རྟེན་མེད་པའོ་༎
 आह । अप्रतिष्ठायाः किं मूलं । आह ।	སྨྲས་པ་རྟེན་མེད་པའི་རྩ་བ་གང་ཡིན་།
 यन् मञ्जुश्रीर् अप्रतिष्ठानं न तस्य किञ्चिन् मूलम् इति ह्य् अप्रतिष्ठानमूलप्रतिष्ठिताः सर्वधर्म्êति ॥	སྨྲས་པ་འཇམ་དཔལ་གང་རྟེན་མེད་པ་དེའི་རྩ་བར་འགྱུར་བ་ཅི་ཞིག་ཡོད་། དེ་ལྟར་ཆོས་ཐམས་ཅད་ནི་རྟེན་མེད་པའི་རྩ་བ་ལ་གནས་པའོ་ཞེས་གསུངས་སོ་༎
 इयं समासतः प्रज्ञापारमिता चित्तशुद्ध्यर्थिना भावयितव्या ।	འདི་ནི་སེམས་སྦྱང་བར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་བསྒོམ་པར་བྱ་བ་མདོར་བསྡུས་པ་སྟེ་། 
 भावयित्वा च क्लेशरिपुरणकुशलेन भवितव्यं । न स्वगृहशूरेण ॥	བསྒོམས་ནས་ཀྱང་ཉོན་མོངས་པའི་དགྲ་དང་འཐབ་པ་ལ་མཁས་པར་བྱའི་རང་གི་ཁྱིམ་ན་དཔའ་བར་ནི་མི་བྱའོ་༎
 यथ्ôक्तम् आर्यधर्मसंगीतिसूत्रे ।	འཕགས་པ་ཆོས་ཡང་དག་པར་སྡུད་པའི་མདོ་ལས་ཇི་སྐད་གསུངས་པ་ལྟ་བུ་སྟེ་།
 न शून्यतावादी लोकधर्मैः संह्रियते ऽनिश्रितत्वात् ।	སྟོང་པ་ཉིད་སྨྲ་བ་ནི་མི་གནས་པའི་ཕྱིར་འཇིག་རྟེན་གྱི་ཆོས་རྣམས་ཀྱིས་མི་འཕྲོགས་ཏེ་།
 न स लाभेन संहृष्याति । अलाभेन न विमना भवति ।	རྙེད་པས་དགའ་བ་ཡང་མེད་མ་རྙེད་པས་མི་དགའ་བ་ཡང་མེད་།
 यशसा न विस्मयते ऽयशसा न संकुचति ।	གྲགས་པས་ཡི་སོས་པ་ཡང་མེད་མ་གྲགས་པས་སྲོ་ཤི་བ་ཡང་མེད་།
 निन्दया न्âवलीयते । प्रशंसया न्âनुनीयते ।	སྨད་པས་ཞུམ་པ་ཡང་མེད་བསྟོད་པས་དགའ་བར་སེམས་པ་ཡང་མེད་།
 सुखेन न रज्यते दुष्खेन न विरज्यते ।	བདེ་བས་ཆགས་པར་འགྱུར་བ་ཡང་མེད་སྡུག་བསྔལ་བས་ཡིད་འབྱུང་བར་འགྱུར་བའང་མེད་།
 यो ह्य् एवं लोकधर्मैर् न संह्रियते स शून्यतां जानीतए इति ॥	གང་དེ་ལྟར་འཇིག་རྟེན་གྱི་ཆོས་རྣམས་ཀྱིས་མི་༄༡༤༧ཨ་༌་༎ འཕྲོགས་པ་དེ་ནི་སྟོང་པ་ཉིད་ཤེས་པ་སྟེ་། དེ་ལྟར་མི་འཕྲོགས་པས་སྟོང་པ་ཉིད་ཁོང་དུ་ཆུད་པར་བྱའོ་ཞེས་བྱ་བ་དང་། དེ་བཞིན་དུ་སྟོང་པ་ཉིད་སྨྲ་བ་ནི་གང་དུ་ཡང་ཆགས་པའམ་མི་ཆགས་པ་མེད་དོ་༎
 तथा शून्यतावादिनो न क्वचिद् अनुरागो न विरागः । यस्मिन् रज्येत तच् छून्यम् एव जानीते । शून्यम् एव पश्यति ।	གང་ལ་ཆགས་པ་དང་གང་ལ་མི་ཆགས་པ་དེ་སྟོང་པ་ཉིད་དུ་ཤེས་པ་སྟོང་པ་ཉིད་དུ་མཐོང་ངོ་༎ 
 न्âसौ शून्यतां जानीते यः क्वचिद् धर्मे रज्यते वा विरज्यते वा तथा न्âसौ शून्यतां	གང་གི་ཆོས་གང་ལ་ཆགས་པ་དང་ཆགས་པ་མེད་པ་དེས་ནི་སྟོང་པ་ཉིད་དུ་ཤེས་སོ་༎
 जानीते यः केनचित् सार्द्धं विग्रहं विवादं वा कुर्याच् छून्यम् एव जानीते तच् छून्यम् एव पश्यत्îत्य् आदि ॥	དེ་བཞིན་དུ་གང་ལ་ལ་འཐབ་ཅིང་རྩོད་པར་བྱེད་པ་དེ་ནི་སྟོང་པ་ཉིད་མི་ཤེས་ཏེ་། དེ་གང་དང་འཐབ་ཅིང་རྩོད་པར་བྱེད་པ་དེ་སྟོང་པ་ཉིད་དུ་ཤེས་དེ་སྟོང་པ་ཉིད་དུ་མཐོང་ངོ་ཞེས་བྱ་བ་ལ་སོགས་པའོ་༎
 एतत् संक्षेपाच् चित्तशोधनम् ॥ [ बेन्दल्ल् एद् प्२६५ ---> ] अथ्âइवम् अपि परमविशुद्धिर् धर्मदर्शने सति । इह पञ्चकषायसंक्लिष्टस्य कल्याणमित्र्âवसादितस्य वा संक्षेपेण तावत् कुत्र [ चम्ब्रिद्गे म्स् फ़्११६ब् ---> ]	འདི་ནི་སེམས་སྦྱང་བ་མདོར་བསྡུས་པའོ་༎
 यत्नं कृत्वा शीघ्रं चित्तशुद्धिर् भवति ।	གང་ལ་འབད་པ་བྱས་ན་མྱུར་དུ་སེམས་དག་པར་འགྱུར་ཞེ་ན་།
 आत्मबहुमानपर्âवज्ञात्यागे ऽनयोर् मूलम् आत्मसत्वदृष्टिः ।	བདག་བསྟོད་པ་དང་གཞན་ལ་བརྙས་པ་སྤང་བས་སོ་༎ འདི་ཉིད་ཀྱི་རྩ་བ་ནི་བདག་དང་སེམས་ཅན་དུ་ལྟ་བ་སྟེ་།
 सा च्âइतदभ्यासात् सुकरं प्रहीयतए इति परगौरवम् आत्म्âवज्ञा च्âइवं भावनीया ॥	དེ་ཡང་འདི་གོམས་པར་བྱས་ན་ཡང་སླ་བར་འགྱུར་ཏེ་། གཞན་ལ་གུས་པར་བྱ་བ་དང་བདག་ཁྱད་དུ་བསད་པ་དེ་ལྟར་བསྒོམ་པར་བྱའོ་༎
 यदि सत्वो यदि स्कन्धाः क्षमता सर्वथा स्थिता ।	གལ་ཏེ་སེམས་ཅན་ཕུང་པོ་རྣམས་༎ རྣམ་པ་ཀུན་དུ་མཉམ་གནས་ན་༎
 एकस्य हि पर्âत्मत्वं विरुद्धं संभवेत् कथं ॥	གཅིག་ལ་བདག་དང་གཞན་ཉིད་དུ་༎ འགལ་བར་འབྱུང་བ་ཇི་ལྟར་འགྱུར་༎ དེ་ནི་དམིགས་པ་མེད་པར་ཡང༎ ཐོག་མེད་རྟོགས་པ་གོམས་པ་ཡིས་༎
 विन्âलम्बनम् अप्य् एतद् आचरन्त्य् एव देहिनः ।	ལུས་ཅན་དག་ནི་ཀུན་དུ་སྤྱོད་༎
 अनादिकल्यान्âभ्यासात् किम् अभ्यासस्य दुष्करम् ॥	གོམས་ན་དགའ་བ་ཅི་ཞིག་ཡོད་༎
 एवम् अभ्यासवश्यत्वे तुल्ये कस्मात् सुख्ôदयम् ।	དེ་ལྟར་གོམས་པའི་བདག་ཉིད་དུ་༎ མཚུངས་ན་ཅི་ཕྱིར་བདེ་བའི་རྒྱུ་༎
 परगौरवम् उत्सृज्य स्वसुखायान् यद् इष्यते ॥	གཞན་ལ་གུས་བྱས་བཏང་ནས་ནི་༎ རང་སྡུག་འགྱུར་བ་གཞན་འདོད་བྱེད་༎
 चिन्तामणिर् यथ्ôक्ताश् च सन्ति गौरवहेतवः ।	ཡིད་བཞིན་ནོར་བུའི་གཏམ་བརྗོད་ལས་༎ གུས་པར་བྱ་བའི་རྒྱུ་ཡོད་དོ་༎
 न तु मे गौरवात् सौख्यम् इह्âपि जनदुर्भगात् ॥	བདག་ལ་གུས་བྱེད་སྐལ་ངན་གྱི་༎ སྐྱེ་བོ་ལས་འདིར་བདེ་བའང་མེད་༎ དེ་ལྟར་བདག་ལ་ཆགས་ལྡན་པ་༎
 तस्मात् सत्व्âन्तरे यद्वद् रूक्षमत्सरमानिनः ।	བརླང་ཞིང་ང་རྒྱལ་སེར་སྣ་ཅན་༎ ཀུན་ལས་འཕགས་པའི་ཚུལ་ལྟ་བུ་༎
 आत्मस्नेहवतो वृत्तिर् भावयेत् तद्विपर्ययम् ॥	དེ་ལས་ཟློག་སྟེ་བསྒོམ་པར་བྱ་༎
 आत्मनो बहुमानो ऽयं स्तुतिनिन्द्âदिसेकतः ।	བདག་ལ་གུས་པར་བྱེད་པ་འདི་༎ བསྟོད་སྨད་ལ་སོགས་ཆུས་བཅུས་པས་༎
 वर्धते नारकवशात् सेकान् नरकवह्निवत् ॥ [ बेन्दल्ल् एद् प्२६६ ---> ]	འཕེལ་ཏེ་དམྱལ་བའི་ཚིལ་ཞག་གིས་༎ བཏབ་པས་དམྱལ་བའི་མེ་བཞིན་ནོ་༎
 शब्दस् तावद् अचित्तत्वान् मां स्तौत्îति न संभवः ।	རེ་ཞིག་དགྲ་ལ་སེམས་མེད་ཕྱིར་༎ བདག་ལ་བསྟོད་དོ་སྙམ་མི་སྲིད་༎
 परः किल मयि प्रीत्êत्य् अयं मे मतिभ्रमः ॥	བདག་ལ་གཞན་དགའ་གྲགས་སྙམ་པ་༎
 तत्तुष्ट्य्âइव मम प्रीतिः सामान्ये न सदा अस्तु सा ।	འདི་ནི་༄༡༤༧བ་བདག་གི་བློ་གྲོས་འཁྲུལ་༎ དེ་མགུ་བ་ལ་བདག་དགའ་བ་༎ དེ་ནི་རྟག་ཏུ་སྤྱིར་འགྱུར་མོད་༎
 तत्सुखेन न चेत् कार्यं तेन तुष्टेन किं मम ॥	དེ་བདེས་བྱ་བ་མེད་ཅེ་ན་༎ དགའ་དེས་བདག་ལ་ཅི་ཞིག་བྱ་༎ གཞན་ནམ་ཡང་ན་བདག་ལའང་རུང་༎ གཞན་དགས་བདག་ལ་ཅི་ཞིག་བྱ་༎
 अन्यत्र मयि वा प्रीत्या किं हि मे परकीयया ।	འདི་ནི་གཞན་གྱི་དགའ་བས་བདག་། 
 न मे परेण तुष्टेन काये सौख्यम् इह्âण्व् अपि ॥	ལུས་ཀྱིས་བདེ་བ་འདོད་མ་ཡིན་༎ དེ་ལྟར་ཤེས་ནས་གཞི་མེད་ཀྱི་༎
 एवं ज्ञात्वा प्रहातव्या कल्पना निर्विबन्धना ।	རྣམ་པར་རྟོག་པ་སྤང་བར་བྱ་༎
 अकीर्तिनिन्दा सत्कार्âइवं ज्ञेयाश् च निष्फलाः ॥	མ་གྲགས་སྨད་དང་མ་བཀུར་བ་༎ དེ་ལྟ་དོན་མེད་ཤེས་པར་བྱ་༎ ཕྱག་འཚལ་སོགས་པས་ཆོས་མི་འགྱུར་༎
 न धर्मो न्âयुर् आरोग्यं न बलं वन्दन्âदिभिः ।	ཚེ་དང་ནད་མེད་སྟོབས་མི་འགྱུར་༎ ཅོ་འདྲི་བྱེད་པའི་ཚེ་ན་ནི་༎
 यद्वद् उत्प्रास्यमानस्य विकारैर् अन्यकायिकैः ॥	གཞན་གྱིས་ལུས་སྒྱུར་བྱེད་དང་མཚུངས་༎ དགའམ་འོན་ཏེ་མི་དགའ་ཡང་༎
 हृष्टस्य्âथ विषण्णस्य लाभ्âलाभौ सम्ôदयौ ।	རྙེད་དང་མ་རྙེད་མཚུངས་པར་འགྱུར་༎
 विवर्ज्य निष्फलं तस्माद् भवेयं शैलमानसः ॥	དེ་ལྟར་དོན་མེད་རྣམ་སྤང་སྟེ་༎ རི་དང་མཚུངས་པའི་ཡིད་དུ་བྱ་༎
 संस्तवत्यागाच् च शीघ्रं चित्तविशुद्धिर् भवति ।	འདྲིས་པ་སྤངས་པས་སེམས་མྱུར་དུ་དག་པར་འགྱུར་རོ་༎
 इति ॥ तत्र्âपि चिन्त्यते ।	འདིར་ཡང་བསམ་པར་བྱ་སྟེ་༎ མཚན་མར་འཛིན་པ་ལས་བྱུང་བའི་༎
 निमित्त्ôद्ग्रहसंभूता प्रत्यभिज्ञा पुनः पुनः ।	ངོ་ཤེས་པས་ནི་ཡང་དང་ཡང་༎
 उत्पादयत्य् अनुनयं जायते प्रतिघो ऽप्य् अतः ॥	རྗེས་སུ་ཆགས་པ་སྐྱེ་བར་བྱེད་༎ དེ་ལ་ཁོང་ཁྲོ་འབྱུང་བར་འགྱུར་༎ གང་ལ་རྗེས་ཆགས་ཁོང་ཁྲོ་ཡོད་༎
 प्रतिघ्âनुनयौ यस्य तस्य पापम् अवारितम् ।	དེས་ནི་སྡིག་པ་བཟློག་མ་ཡིན་༎
 अभ्याख्यानानि चित्राणि मात्सर्यं च्êर्ष्यया सह ॥ [ बेन्दल्ल् एद् प्२६७ ---> ]	ཕྲག་དོག་སེར་སྣ་ལྷན་ཅིག་ཏུ་༎ སྐུར་པ་འདེབས་པ་སྣ་ཚོགས་འབྱུང་༎
 लाभ्âदिकामता नाम्êत्य् आद्य् आवर्तते बहु ।	རྙེད་ལ་སོགས་པ་འདོད་པ་དག་ང་རྒྱལ་ལ་སོགས་མང་པོ་འབྱུང་༎
 तस्मात् सर्वप्रयत्नेन संस्तवं प्र- [ चम्ब्रिद्गे म्स् फ़्११७अ ---> ] हरेन् मुनिः ॥	དེས་ན་འབད་པ་ཐམས་ཅད་ཀྱིས་༎ ཐུབ་པས་འདྲིས་པ་ཡོངས་སུ་སྤང་༎
 सादृश्याद् अन्यद् अप्य् एतद् वारिस्रोतोवद् ईक्ष्यते ।	འདྲ་ཕྱིར་འདི་ནི་གཞན་ཡིན་ཡང་༎
 तद् एव्êदम् इति भ्रान्त्या तत्वे तिष्ठाम्य् अतो बलात् ॥	འཁྲུལ་པས་དེ་ནི་འདིའོ་ཞེས་༎ རྒྱུན་རྒྱུད་བཞིན་དུ་རྟོག་དེའི་ཕྱིར་༎ སྟོབས་ཀྱིས་དེ་ཉིད་ལ་གནས་བྱ་༎
 अवस्तु च्âइतत् सादृश्यं दुष्खं च जनयिष्यति ।	འདྲ་བ་འདི་ནི་དངོས་མེད་དེ་༎ ཁྱེད་ལ་སྡུག་བསྔལ་བསྐྱེད་པར་འགྱུར་༎
 अहं च्âइतच् च सर्वं च न चिरान् न भविष्यति ।	ང་དང་དེ་དག་ཐམས་ཅད་ཀྱང་༎ རིང་པོར་མི་ཐོགས་མེད་པར་འགྱུར་༎ བསླབ་པ་ཀུན་ལས་བཏུས་པ་ལས་ལུས་ཡོངས་སུ་དག་པའི་ལེའུ་སྟེ་བཅུ་བཞི་པའོ་། ༎ ། ཡང་དག་འཚོ་བ་སྦྱངས་པ་ཡིས་༎ ལོངས་སྤྱོད་དག་པར་ཤེས་པར་བྱ་༏་། ཁྱིམ་བདག་དྲག་ཤུལ་ཅན་གྱིས་ཞུས་པ་ལས་ཇི་སྐད་དུ་། ཁྱིམ་བདག་འདི་ལ་བྱང་ཆུབ་སེམས་དཔའ་ཁྱིམ་པ་ཆོས་ཀྱིས་ལོངས་སྤྱོད་ཚོལ་གྱི་ཆོས་མ་ཡིན་པས་ནི་མི་ཚོལ་ལོ་༎ མཐུན་པས་ཚོལ་གྱི་མི་མཐུན་པས་མ་ཡིན་ནོ་༎ ཡང་དག་པས་འཚོ་བ་ཡིན་གྱི་ལོག་པས་༄༡༤༨ཨ་༌་༎ འཚོ་བ་མ་ཡིན་ནོ་ཞེས་གསུངས་པ་ལྟ་བུའོ་༎ འཕགས་པ་དཀོན་མཆོག་སྤྲིན་ལས་ཀྱང་། བྱང་ཆུབ་སེམས་དཔའ་ནི་སྦྱིན་པར་བྱེད་པ་དང་སྦྱིན་པའི་བདག་པོ་མཐོང་ན་སྤྱོད་ལམ་མི་འཆོས་སོ་༎ ཇི་ལྟར་ན་སྤྱོད་ལམ་མི་འཆོས་ཤེ་ན་། གཉའ་ཤིང་གང་ཙམ་དུ་བལྟ་བ་དང་༏་སྐྱོ་བར་བལྟ་བ་དང་། སྒྲིམ་པ་མེད་པར་བལྟ་བས་གོམ་པས་བགས་ཀྱིས་དལ་ནས་དལ་ནས་འདོར་ཞིང་འདེབས་པ་མ་ཡིན་ཏེ་། དེ་ལྟར་ན་ལུས་ཀྱིས་ཚུལ་འཆོས་པ་མི་བྱེད་དོ་༎ ངག་གིས་ཚུལ་འཆོས་པར་མི་བྱེད་དོ་༎ ཇི་ལྟར་ངག་གིས་ཚུལ་འཆོས་པར་མི་བྱེད་ཅེ་ན་། བྱང་ཆུབ་སེམས་དཔའ་ནི་རྙེད་པའི་རྒྱུ་རྙེད་པའི་ཕྱིར་གཅོམ་བསྐྱུངས་ཤིང་སྨྲ་བ་མ་ཡིན་འཇམ་པོར་སྨྲ་བ་མ་ཡིན་དགའ་བར་སྨྲ་བ་མ་ཡིན་། རྗེས་སུ་འབྲང་བའི་ཚིག་བརྗོད་པ་མ་ཡིན་ཏེ་། དེ་ལྟར་ན་ངག་གིས་ཚུལ་འཆོས་པ་མི་བྱེད་དོ་༎ ཇི་ལྟར་ན་སེམས་ཀྱིས་ཚུལ་འཆོས་པར་མི་བྱེད་ཅེ་ན་། བྱང་ཆུབ་སེམས་དཔའ་ནི་སྦྱིན་པ་བྱེད་པའམ་སྦྱིན་པའི་བདག་པོས་རྙེད་པ་བསྟན་ན་། ཚིག་གིས་འདོད་པ་ཆུང་བར་སྟོན་ཅིང་སེམས་ཀྱིས་འདོད་པ་བསྐྱེད་པ་མ་ཡིན་ནོ་༎ རིགས་ཀྱི་བུ་འདི་ལྟ་སྟེ་། ཚིག་གིས་འདོད་པ་ཆུང་ལ་སེམས་ཀྱིས་རྙེད་པ་འདོད་པ་འདི་ནི་ནང་གི་གདུང་བ་ཡིན་ཏེ་། དེ་ལྟར་ན་སེམས་ཀྱིས་ཚུལ་འཆོས་པ་མི་བྱེད་དོ་༎ དེ་ལྟར་ན་བྱང་ཆུབ་སེམས་དཔའ་ཚུལ་འཆོས་པ་དང་ཁ་གསག་གི་རྙེད་པ་དང་བྲལ་བ་ཡིན་ནོ་༎ ཇི་ལྟར་ན་གཞོགས་སློང་གི་རྙེད་པ་དང་བྲལ་བ་ཡིན་ཞེ་ན་། བྱང་ཆུབ་སེམས་དཔའ་ནི་སྦྱིན་པ་བྱེད་པའམ་སྦྱིན་བདག་མཐོང་ན་བདག་གོས་ཀྱིས་ཕོངས་སོ་བདག་ལྷུང་བཟེད་ཀྱི་ཕོངས་སོ་༎ བདག་ན་བའི་གསོས་སྨན་གྱིས་ཕོངས་སོ་ཞེས་གཞོགས་སློང་མི་བྱེད་ཅིང་། སྦྱིན་པ་བྱེད་པའམ་སྦྱིན་པའི་བདག་པོ་ལ་མི་སློང་ཞིང་ཚིག་ཏུ་མི་བརྗོད་དེ་། དེ་ལྟར་ན་བྱང་ཆུབ་སེམས་དཔའ་གཞོགས་སློང་གི་རྙེད་པ་དང་བྲལ་བ་ཡིན་ནོ་༎ ཇི་ལྟར་ན་ཐོབ་ཀྱིས་འཇལ་བའི་རྙེད་པ་དང་བྲལ་བ་ཡིན་ཞེ་ན་། བྱང་ཆུབ་སེམས་དཔའ་ནི་སྦྱིན་པ་བྱེད་པ་དང་སྦྱིན་པ་དག་མཐོང་ན་བདག་ལ་སྦྱིན་པའི་བདག་པོ་ཆེ་གེ་མོ་ཞིག་གིས་དངོས་པོ་ཆེ་གེ་མོ་ཞིག་བྱིན་ཏེ་། དེ་ལ་བདག་གིས་ཀྱང་ཕན་པ་ཆེ་གེ་མོ་ཞིག་བྱས་སོ་༎ འདིས་ཀྱང་བདག་ལ་འདི་ནི་ཚུལ་ཁྲིམས་དང་༄༡༤༨བ་ལྡན་པར་རིག་སྟེ་མང་དུ་ཐོས་པའོ་འདོད་པ་ཆུང་བའོ་ཞེས་འདི་དང་འདི་བྱིན་ནོ་༎ བདག་གིས་ཀྱང་དེ་ལ་སྙིང་རྗེ་བའི་སེམས་ཉེ་བར་གཞག་སྟེ་བླངས་སོ་ཞེས་དེ་སྐད་ཀྱི་ཚིག་མི་བརྗོད་དོ་༎ དེ་ལྟར་ན་བྱང་ཆུབ་སེམས་དཔའ་ཐོབ་ཀྱིས་འཇལ་བའི་རྙེད་པ་དང་བྲལ་བ་མི་བརྗོད་དོ་༎ ཡིན་ནོ་༎ ཇི་ལྟར་ན་བྱང་ཆུབ་སེམས་དཔའ་མི་རིགས་པར་བཙལ་བའི་རྙེད་པ་དང་བྲལ་བ་ཡིན་ཞེ་ན་། རིགས་ཀྱི་བུ་བྱང་ཆུབ་སེམས་དཔའ་ནི་ལུས་ལ་རྨ་བྱུང་བ་དང་སེམས་ལ་རྨ་བྱུང་བར་རྙེད་པ་ཚོལ་བ་མ་ཡིན་ནོ་༎ དེ་ལ་ལུས་ཀྱི་རྨ་ནི་འདི་ལྟ་སྟེ་། རྙེད་པའི་རྒྱུ་རྙེད་པའི་ཕྱིར་བརྒྱུག་པ་དང་ཀུན་དུ་བརྒྱུག་པ་དང་། ཚུལ་ཁྲིམས་འཆལ་པ་ལ་སྤྱོད་པའོ་༎ སེམས་ཀྱི་རྨ་ནི་འདི་ལྟ་སྟེ་། རྙེད་པ་ལ་སྨོན་པ་དང་ཚངས་པ་མཚུངས་པར་སྤྱོད་པ་གཞན་གྱི་རྙེད་པ་དག་ལ་གནོད་སེམས་མང་བ་སྟེ་། དེ་ལྟར་ན་བྱང་ཆུབ་སེམས་དཔའ་མི་རིགས་པར་བཙལ་བའི་རྙེད་པ་དང་བྲལ་མང་བ་སྟེ་། བ་ཡིན་ནོ་༎ ཇི་ལྟར་ན་བྱང་ཆུབ་སེམས་དཔའ་ཆོས་མ་ཡིན་པའི་རྙེད་པ་དང་བྲལ་བ་ཡིན་ཞེ་ན་། རིགས་ཀྱི་བུ་འདི་ལྟར་བྱང་ཆུབ་སེམས་དཔའ་སྲང་ལ་སྒྱུ་མེད་པ་དང་བཙལ་བ་ལ་སྒྱུ་མེད་པ་དང་ཡིད་བརྟན་པ་ལ་གནོད་པར་བྱེད་པ་མེད་པ་དང་ག-ཡོས་རྙེད་པ་མི་སྒྲུབ་པ་སྟེ་། དེ་ལྟར་ན་བྱང་ཆུབ་སེམས་དཔའ་ཆོས་མ་ཡིན་པའི་རྙེད་པ་དང་བྲལ་བ་ཡིན་ནོ་༎ ཇི་ལྟར་ན་བྱང་ཆུབ་སེམས་དཔའ་ཡོངས་སུ་མ་དག་པའི་རྙེད་པ་དང་བྲལ་བ་ཡིན་ཞེ་ན་། འདི་ལ་བྱང་ཆུབ་སེམས་དཔའ་གང་མཆོད་རྟེན་གྱི་དང་འདྲེས་པའམ་ཆོས་ཀྱི་དང་འདྲེས་པའམ་། དགེ་འདུན་གྱི་དང་འདྲེས་པའམ་མ་བྱིན་པ་མ་གནང་བ་དེ་དག་མི་ལེན་ཅིང་བདག་གིར་མི་བྱེད་། ཆགས་པའི་སེམས་མི་སྐྱེད་དེ་། དེ་ལྟར་ན་བྱང་ཆུབ་སེམས་དཔའ་ཡོངས་སུ་མ་དག་པའི་རྙེད་པ་དང་བྲལ་བ་ཡིན་ནོ་༎ ཇི་ལྟར་ན་བྱང་ཆུབ་སེམས་དཔའ་རྙེད་པ་ལ་ཞེན་པ་མེད་པ་ཡིན་ཞེ་ན་། རིགས་ཀྱི་བུ་འདི་ལ་བྱང་ཆུབ་སེམས་དཔའ་རྙེད་པ་རྙེད་ཀྱང་བདག་གིར་མི་བྱེད་། ནོར་དུ་མི་རྩི་ཚོགས་སུ་མི་བྱེད་ཅིང་། དུས་དུས་སུ་དགེ་སྦྱོང་དང་བྲམ་ཟེ་དང་ཕ་མ་དང་མཛའ་བོ་དང་བློན་པོ་དང་གཉེན་བཤེས་དང་སྣག་གི་གཉེན་མཚམས་དག་ལ་གཏོང་ཞིང་དུས་དུས་སུ་བདག་ཀྱང་ཡོངས་སུ་སྤོད་ལ་ཡོངས་སུ་སྤྱོད་པའི་ཚེ་ཆགས་པ་མེད་པ་དང་ཞེན་པ་མེད་པར་ཡོངས་སུ་སྤྱོད་དོ་༎ ༄༡༤༩ཨ་༌་༎ རྙེད་པ་མ་རྙེད་ན་ཡང་སྐྱོ་བའི་སེམས་མི་སྐྱེད་ཅིང་ཡོངས་སུ་ཡི་མི་འཆད་དེ་། སྦྱིན་པ་བྱེད་པ་དང་སྦྱིན་བདག་རྣམས་མ་དད་པར་མི་འཛིན་པ་ཡིན་ཏེ་ཞེས་བྱ་བ་ལ་སོགས་པ་གསུངས་སོ་༎ སྟོང་པ་སྙིང་རྗེའི་སྙིང་པོ་ཅན་༎ སྤྱོད་པས་བསོད་ནམས་དག་པར་འགྱུར་། འཕགས་པ་ནམ་མཁའི་མཛོད་ཀྱི་མདོ་ལས་གསུངས་པ་། འདི་ལྟ་སྟེ་། ངར་འཛིན་པ་རྣམ་པར་དག་པར་སྦྱིན་པ་དེ་སྦྱིན་ནོ་༎ ང་ཡིར་འཛིན་པ་རྣམ་པར་དག་པར་སྦྱིན་པ་དེ་སྦྱིན་། རྒྱུ་རྣམ་པར་དག་པར་སྦྱིན་པ་དེ་སྦྱིན་། ལྟ་བ་རྣམ་པར་དག་པར་སྦྱིན་པ་དེ་སྦྱིན་། མཚན་མ་རྣམ་པར་དག་པར་སྦྱིན་པ་དེ་སྦྱིན་། ཐ་དད་པ་རྣམ་པར་དག་པར་སྦྱིན་པ་དེ་སྦྱིན་། རྣམ་པར་སྨིན་པ་ལ་མི་རེ་བ་རྣམ་པར་དག་པར་སྦྱིན་པ་དེ་སྦྱིན་། ནམ་མཁའ་དང་མཚུངས་པའི་སེམས་རྣམ་པར་དག་པར་སྦྱིན་པ་དེ་སྦྱིན་ནོ་༎ རྣམ་པར་དག་པ་བརྒྱད་པོ་འདི་དག་གི་སྒོ་ནས་སྦྱིན་པ་དེ་སྦྱིན་ནོ་༎ ཇི་ལྟར་ནམ་མཁའ་མཐའ་མེད་པ་བཞིན་དུ་སེམས་ཅན་མཐའ་མེད་པར་བྱས་ཏེ་སྦྱིན་པ་དེ་སྦྱིན་། ཇི་ལྟར་ནམ་མཁའ་རྒྱ་ཆེ་ཞིང་སྒྲིབ་པ་མེད་པ་དེ་བཞིན་དུ་བྱང་ཆུབ་ཏུ་བསྔོས་ཏེ་སྦྱིན་པ་དེ་སྦྱིན་། ཇི་ལྟར་ནམ་མཁའ་ལ་གཟུགས་མེད་པ་དེ་བཞིན་དུ་གཟུགས་ཐམས་ཅད་ལ་མི་གནས་པར་སྦྱིན་པ་དེ་སྦྱིན་། ཇི་ལྟར་ནམ་མཁའ་ལ་ཚོར་བ་མེད་པ་དེ་བཞིན་དུ་ཚོར་བ་ཐམས་ཅད་དང་བྲལ་བར་སྦྱིན་པ་དེ་སྦྱིན་། ཇི་ལྟར་ནམ་མཁའ་ལ་འདུ་ཤེས་མེད་པ་དེ་བཞིན་དུ་འདུ་ཤེས་ཐམས་ཅད་ཀྱི་མདུད་པ་མེད་པར་སྦྱིན་པ་དེ་སྦྱིན་། ཇི་ལྟར་ནམ་མཁའ་འདུས་མ་བྱས་པ་དེ་བཞིན་དུ་འདུས་བྱས་ཐམས་ཅད་མེད་པར་སྦྱིན་པ་དེ་སྦྱིན་། ཇི་ལྟར་ནམ་མཁའ་མཚན་ཉིད་རྣམ་པར་རིག་པ་མེད་པ་དེ་བཞིན་དུ་རྣམ་པར་ཤེས་པ་ལ་མི་གནས་པར་སྦྱིན་པ་དེ་སྦྱིན་། ཇི་ལྟར་ནམ་མཁའ་སངས་རྒྱས་ཀྱི་ཞིང་ཐམས་ཅད་ལ་ཁྱབ་པ་དེ་བཞིན་དུ་སེམས་ཅན་ཐམས་ཅད་ལ་བྱམས་པས་ཁྱབ་པར་སྦྱིན་པ་དེ་སྦྱིན་། ཇི་ལྟར་ནམ་མཁའ་སེམས་ཅན་ཐམས་ཅད་ཀྱི་གོ་སྐབས་འབྱེད་པ་དེ་བཞིན་དུ་སེམས་ཅན་ཐམས་ཅད་ཉེ་བར་འཚོ་བར་སྦྱིན་པ་དེ་སྦྱིན་། ཇི་ལྟར་ནམ་མཁའ་ལ་ངའི་བ་མེད་པ་དེ་བཞིན་དུ་སེམས་ཅན་ཐམས་ཅད་ཡིད་ལ་བྱེད་པ་ཐམས་ཅད་དང་བྲལ་བར་སྦྱིན་པ་དེ་སྦྱིན་། ཇི་ལྟར་སྤྲུལ་པས་༄༡༤༩བ་སྤྲུལ་པ་ལ་སྦྱིན་པ་སྦྱིན་པ་ལྟ་བུར་རྣམ་པར་མི་རྟོག་ཅིང་ལྷུན་གྱིས་གྲུབ་སྟེ་སེམས་དང་ཡིད་དང་རྣམ་པར་ཤེས་པ་དང་བྲལ་ཞིང་ཆོས་ཐམས་ཅད་ལ་རེ་བ་མེད་པ་དེ་ལྟར་རྣམ་པར་ཤེས་པ་དང་བྲལ་བའི་ཕྱིར་སྒྱུ་མའི་མཚན་ཉིད་ཀྱི་ངོ་བོ་ཉིད་རྣམ་པར་དག་པར་བྱང་ཆུབ་སེམས་དཔས་སྦྱིན་པ་དེ་སྦྱིན་ཏེ་། རིགས་ཀྱི་བུ་གང་དེ་ལྟ་བུར་སྦྱིན་པ་ཡོངས་སུ་གཏོང་བ་དེ་ནི་། ཤེས་རབ་ཀྱི་ཡེ་ཤེས་ཀྱིས་ནི་སེམས་ཅན་ཐམས་ཅད་ཀྱི་ཉོན་མོངས་པ་ཡོངས་སུ་འདོར་ཞིང་ཐབས་ཀྱི་ཡེ་ཤེས་ཀྱིས་ནི་སེམས་ཅན་ཐམས་ཅད་མི་གཏོང་བ་སྟེ་། རིགས་ཀྱི་བུ་དེ་ལྟ་བུར་གཏོང་བའི་སེམས་ནི་བྱང་ཆུབ་སེམས་དཔས་སྦྱིན་པ་ནམ་མཁའ་དང་མཚུངས་པ་ཡིན་ནོ་ཞེས་གསུངས་སོ་གཏོང་བ་སྟེ་། ༎ འཕགས་པ་བློ་གྲོས་མི་ཟད་པའི་མདོ་ལས་ཀྱང་། སེམས་ཅན་ཐམས་ཅད་ལ་གནོད་པའི་སྦྱིན་པ་མེད་པ་ནས་། ཇི་སྐད་སྨོས་པ་ལས་བྲི་བའི་སྦྱིན་པ་མེད་པའི་བར་དང་། སེམས་ཅན་ཐམས་ཅད་ལ་སྦྱིན་གནས་མ་ཡིན་ནོ་ཞེས་བརྙས་པའི་སྦྱིན་པ་མེད་པའི་བར་དང་། དེ་བཞིན་དུ་སྦྱར་ཏེ་། སྨྲེ་བའི་སྦྱིན་པ་མེད་དོ་༎ སློང་བ་རྣམས་ལ་གནོད་པའི་བར་གྱི་སྦྱིན་པ་མེད་དོ་༎ བསྟིང་བ་དང་བྲིད་པའི་སྦྱིན་པ་མེད་དོ་༎ རྒྱབ་ཀྱིས་ཕྱོགས་པའི་སྦྱིན་པ་མེད་དོ་༎ བོར་བའི་སྦྱིན་པ་མེད་དོ་༎ བརྙས་པའི་སྦྱིན་པ་མེད་དོ་༎ རང་གིས་ལག་མ་དར་བའི་སྦྱིན་པ་མེད་དོ་༎ དེ་བཞིན་དུ་སྦྱར་ཏེ་། མི་རུང་བའི་སྦྱིན་པ་མེད་དོ་༎ དུས་མ་ཡིན་པའི་སྦྱིན་པ་མེད་དོ་༎ དུག་དང་མཚོན་ཆ་སྦྱིན་པ་མེད་དོ་༎ སེམས་ཅན་རྣམས་ལ་རྣམ་པར་འཚེ་བའི་སྦྱིན་པ་མེད་དོ་ཞེས་གསུངས་སོ་༎ དྲག་ཤུལ་ཅན་གྱིས་ཞུས་པའི་མདོ་ལས་། དེས་གཞན་དག་ལ་ཆང་ཡང་སྦྱིན་ཏེ་། དས་འདི་སྙམ་དུ་འདི་ནི་སྦྱིན་པའི་ཕ་རོལ་ཏུ་ཕྱིན་པའི་དུས་ཡིན་ཏེ་། གང་ཅི་འདོད་པ་དེ་ལ་དེ་སྦྱིན་པའི་དུས་ལ་བབ་ཀྱི་བདག་གིས་འདི་ལྟར་བྱ་སྟེ་། གང་དང་གང་ལ་འདི་ལྟར་ཆང་ཡང་བྱིན་ནས་གང་འདི་འཁྲུལ་པ་མེད་པའི་སྤྱོད་པ་ལ་དེ་དང་དེ་དག་དྲན་པ་དང་ཤེས་བཞིན་ཡང་དག་པར་འཛིན་དུ་གཞུག་གོ་སྙམ་པའི་འདུ་ཤེས་བསྐྱེད་པར་བྱའོ་ཞེས་གང་གསུངས་པ་ནི་། ཆང་གི་སྒོ་ནས་ཀྱང་བྱང་ཆུབ་སེམས་དཔའ་ལ་རེ་ཐག་ཆད་དེ་ཁོང་ཁྲོ་བ་ལྕི་བར་འགྱུར་བས་། འདིས་སེམས་ཅན་བསྡུ་བ་ཉམས་པར་འགྱུར་ཏེ་། ༄༡༥༠ཨ་༌་༎ གཞན་དད་པར་བྱ་བའི་ཐབས་སུ་འགྱུར་བས་ཆང་སྦྱིན་ནོ་ཞེས་བྱ་བར་དགོངས་པའོ་༎ མཚོན་ཆ་ལ་སོགས་པ་ཡང་གལ་ཏེ་གནོད་པར་མི་འགྱུར་བ་ལྟ་ན་ལྕི་ཡང་བརྟགས་ཏེ་། བྱིན་ན་ལྟུང་བ་མེད་པར་འདི་ཉིད་ཀྱིས་མངོན་ནོ་༎ མདོ་སྡེ་ལས་ནི་སྤྱིར་བཀག་པ་གསུངས་སོ༎ སྦྱིན་པ་རྣམ་པར་དག་པའི་ཕྱོགས་ཙམ་ཞིག་བཤད་ཟིན་ཏོ་༎ ཚུལ་ཁྲིམས་རྣམ་པར་དག་པ་ནི་། འཕགས་པ་ནམ་མཁའ་མཛོད་ཀྱི་མདོ་ལས་གསུངས་ཏེ་། སེམས་ཅན་རྣམ་པར་དག་པའི་ཕྱིར་བྱང་ཆུབ་ཀྱི་སེམས་དང་མི་འབྲལ་བ་དང་། ཚད་མར་གྱུར་པ་རྣམ་པར་དག་པའི་ཕྱིར་ཉན་ཐོས་དང་རང་སངས་རྒྱས་ཀྱི་སེམས་མེད་པ་ཞེས་བྱ་བ་ལ་སོགས་པའོ་༎ གཞན་ཡང་ཚུལ་ཁྲིམས་རྣམ་པར་དག་པ་ནི་ནམ་མཁའ་དག་པ་སྟེ་། ཚུལ་ཁྲིམས་དེ་ཡང་དག་པའོ་༎ ནམ་མཁའ་དྲི་མ་མེད་པ་སྟེ་ཚུལ་ཁྲིམས་དེ་ཡང་དྲི་མ་མེད་པའོ་༎ ནམ་མཁའ་ཞི་བ་སྟེ་ཚུལ་ཁྲིམས་དེ་ཡང་ཞི་བའོ༎ ནམ་མཁའ་མི་མཐོང་བ་སྟེ་ཚུལ་ཁྲིམས་དེ་ཡང་མི་མཐོང་བའོ་༎ ནམ་མཁའ་མི་དམའ་བ་སྟེ་ཚུལ་ཁྲིམས་དེ་ཡང་མི་དམའ་བ་ནས་། ནམ་མཁའ་མི་ཆོད་མི་ཕྱེད་པ་སྟེ་ཚུལ་ཁྲིམས་དེ་ཡང་མི་ཆོད་མི་ཕྱེད་པ་ལ་སོགས་པའི་བར་དུའོ་༎ ནམ་མཁའ་ལ་ཞེ་འགྲས་པ་མེད་དེ་། སེམས་ཅན་ཐམས་ཅད་ལ་ཞེ་འགྲས་པ་མེད་པའི་བཟོད་པ་ཡོངས་སུ་དག་པ་དང་། ནམ་མཁའ་ནི་མཉམ་པར་སྦྱོར་བ་སྟེ་སེམས་ཅན་ཐམས་ཅད་ལ་སེམས་མཉམ་པའི་བཟོད་པ་ཡོངས་སུ་དག་པ་ཞེས་བྱ་བ་ལ་སོགས་པའོ་༎ འདི་ལྟ་སྟེ་དཔེར་ན་ཤིང་སའ་ལ་ཆེན་པོའི་ཚལ་ཡོད་པར་ལ་ལ་ཞིག་འོངས་ཏེ་ཤིང་སའ་ལ་བཅད་ན་། དེ་ལ་ཤིང་སའ་ལ་བཅད་པའི་ལྷག་མ་རྣམས་འདི་སྙམ་དུ་འདི་དག་ནི་ལ་བཅད་ན་། བཅད་དོ་༎ བདག་གིས་བཅད་དོ་སྙམ་དུ་མི་སེམས་ཏེ་། དེ་དག་ལ་རྗེས་སུ་ཆགས་པ་ཡང་མེད་དོ་༎ ཁོང་ཁྲོ་བ་ཡང་མེད་དོ་༎ མི་རྟོག་རྣམ་པར་མི་རྟོག་ཡོངས་སུ་མི་རྟོག་གོ་༎ དེ་བཞིན་དུ་གང་བཟོད་པ་ནི་བྱང་ཆུབ་སེམས་དཔའི་བཟོད་པ་ནམ་མཁའ་དང་མཚུངས་པར་ཡོངས་སུ་དག་པའི་མཆོག་གོ་ཞེས་སོ་༎ འཕགས་པ་གཙུག་ན་རིན་པོ་ཆེའི་མདོ་ལས་། རྒྱ་ཆེར་སྨོས་ཏེ་གསུངས་པ་འདི་ནི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཞེས་བྱའོ་༎ དེའི་ཡོངས་སུ་དག་པ་གང་ཞེ་ན་། གང་༄༡༥༠བ་ལུས་ལ་མི་ག-ཡོར་དང་གཟུགས་བརྙན་དུ་ཤེས་པ་། ཚིག་བརྗོད་དུ་མེད་པར་ཤེས་པ་། སེམས་ཅན་ལ་ཤིན་ཏུ་ཉེ་བར་ཞི་བར་ཤེས་པའོ་༎ དེ་བཞིན་དུ་བྱམས་པ་ཆེན་པོའི་གོ་ཆ་བགོས་། སྙིང་རྗེ་ཆེན་པོའི་གནས་ལ་གནས་ཏེ་། རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད་ཀྱི་རྣམ་པས་མངོན་པར་བསྒྲུབས་པས་བསམ་གཏན་དུ་བྱེད་དོ་༎ དེ་ལ་རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད་གང་ཞེ་ན་། སྦྱིན་པ་མ་ཚང་བ་མེད་པ་ནས་ཐབས་མ་ཚང་བ་མེད་པའི་བར་དང་། བྱམས་པ་ཆེན་པོ་དང་སྙིང་རྗེ་དང་དགའ་བ་དང་བཏང་སྙོམས་མ་ཚང་བ་མེད་པ་དང་། བདེན་པ་ཤེས་པ་ལ་འཇུག་པ་མ་ཚང་བ་མེད་པ་དང་། བྱང་ཆུབ་ཀྱི་སེམས་སེམས་ཅན་ལ་ལྟ་བ་མ་ཚང་བ་མེད་པ་དང་། བསམ་པ་དང་ལྷག་པའི་བསམ་པའི་སྦྱོར་བ་མ་ཚང་བ་མེད་པ་དང་། སྦྱིན་པ་དང་སྙན་པར་སྨྲ་བ་དང་དོན་སྤྱོད་པ་དང་དོན་མཐུན་པ་མ་ཚང་བ་མེད་པ་དང་། དྲན་པ་དང་ཤེས་བཞིན་མ་ཚང་བ་མེད་པ་དང་། དྲན་པ་ཉེ་བར་གཞག་པ་དང་ཡང་དག་པར་སྤོང་བ་དང་། རྫུ་འཕྲུལ་གྱི་རྐང་པ་དང་། དབང་པོ་དང་སྟོབས་དང་བྱང་ཆུབ་ཀྱི་ཡན་ལག་དང་འཕགས་པའི་ལམ་ཡན་ལག་བརྒྱད་པ་མ་ཚང་བ་མེད་པ་དང་། ཞི་གནས་དང་ལྷག་མཐོང་མ་ཚང་བ་མེད་པ་དང་། དེ་བཞིན་དུ་སྦྱར་ཏེ་། རང་བཞིན་གྱིས་ཉེ་བར་ཞི་བ་ལ་ལས་དང་ཉོན་མོངས་པ་རྣམས་ཀྱིས་ཉེ་བར་མ་ཞི་བ་དང་། ཆོས་ཉིད་ཀྱིས་བཏང་སྙོམས་པ་། སངས་རྒྱས་ཀྱི་ཆོས་ཐམས་ཅད་ལ་ལྟ་བ་། རང་གི་མཚན་ཉིད་ཀྱིས་བེམས་པོ་དང་། བྱིན་གྱི་རླབས་བྱ་བའི་ཕྱིར་རྣམ་པར་འགྲོ་བ་མེད་པ་དང་། རང་གི་ངང་གིས་མི་ལྡོག་པ་དང་། སངས་རྒྱས་ཀྱི་བྱ་བ་ལ་རྟག་ཏུ་བརྩོན་པ་དང་། ཉེ་བར་ཞི་བས་བསིལ་བར་གྱུར་པ་དང་། སེམས་ཅན་ཡོངས་སུ་སྨིན་པར་བྱ་བ་ལ་རྟག་ཏུ་འབད་པ་སྟེ་། འདི་ནི་རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད་ཅེས་བྱ་བ་ནས་། རིགས་ཀྱི་བུ་འདི་ནི་བྱང་ཆུབ་སེམས་དཔའི་བསམ་གཏན་གྱི་ཕ་རོལ་ཏུ་ཕྱིན་པའི་སྤྱོད་པ་ཡོངས་སུ་དག་པའོ་ཞེས་བྱ་བའི་བར་དུའོ་༎ འདིས་ཤེས་རབ་ཡོངས་སུ་དག་པ་ཡང་རིག་པར་བྱ་སྟེ་། བསོད་ནམས་ཐམས་ཅད་ལ་ཡང་དེ་བཞིན་ནོ་༎ བསླབ་པ་ཀུན་ལས་བཏུས་པ་ལས་། ལོངས་སྤྱོད་དང་བསོད་༄༡༥༡ཨ་༌་༎ ནམས་དག་པའི་ལེའུ་སྟེ་བཅོ་ལྔ་པའོ་། ༎ ། ད་ནི་གསུམ་ཆར་གྱིས་འཕེལ་བ་ཡང་བརྗོད་པར་བྱ་སྟེ་། ཅིའི་དོན་དུ་ཞེ་ན་། གཟུང་བར་བྱ་བ་རབ་མང་ལ་༎ འདི་ནི་ཉུང་ན་འདིས་ཅི་བྱ་༎ ཤིན་ཏུ་ངོམས་པ་བསྐྱེད་མ་ཡིན་༎ དེ་ཕྱིར་འདི་ནི་འཕེལ་བར་བྱ་༏་། ཤིན་ཏུ་ངོམས་པ་ནི་སངས་རྒྱས་ཉིད་དེ་། དེ་ནི་ཉན་ཐོས་དང་ཐུན་མོང་བའི་དག་པ་ཙམ་གྱིས་སེམས་ཅན་རྣམས་ལ་མི་བསྐྱེད་དོ་ཞེས་བྱ་བའི་ཐ་ཚིག་གོ་༎ ལུས་འཕེལ་བྱ་བ་གང་ཞེ་ན་། ལེ་ལོ་མེད་དང་སྟོབས་བསྐྱེད་ཡིན་༎ དེ་ལ་འཕགས་པ་དཀོན་མཆོག་སྤྲིན་ལས་སྟོབས་གསུངས་ཏེ་། གང་བྱང་ཆུབ་སེམས་དཔའི་སྟོབས་ལ་སྟོབས་ཀྱིས་བརྫི་བའི་སེམས་ཅན་དེ་ནི་སེམས་ཅན་གྱི་རིས་ན་མེད་དོ་ཞེས་བྱ་བ་ལ་སོགས་པའོ་༎ དེ་བསྐྱེད་པ་ཇི་ལྟ་བུ་ཞེ་ན་། གང་འཕགས་པ་དེ་བཞིན་གཤེགས་པའི་གསང་བའི་མདོ་ལས་ཀྱང་མ་སྐྱེས་དགྲས་། འཕགས་པ་ལག་ན་རྡོ་རྗེའི་སྟོབས་མཐོང་ནས་ངོ་མཚར་དུ་གྱུར་ཅེས་ཞུས་ནས་། བཅོམ་ལྡན་འདས་ཀྱིས་གསུངས་པ་། རྒྱལ་པོ་ཆེན་པོ་བྱང་ཆུབ་སེམས་དཔའ་ཆོས་བཅུ་དང་ལྡན་ན་སྟོབས་འདི་ལྟ་བུ་ཐོབ་སྟེ་། བཅུ་གང་ཞེ་ན་། རྒྱལ་པོ་ཆེན་པོ་འདི་ལ་བྱང་ཆུབ་སེམས་དཔའ་ལུས་དང་སྲོག་ནི་ཡོངས་སུ་གཏོང་གི་དམ་པའི་ཆོས་ནི་ཡོངས་སུ་མི་གཏོང་བ་དང་སེམས་ཅན་ཐམས་ཅད་ལ་འདུད་ཅིང་ང་རྒྱལ་འཕེལ་བར་མི་བྱེད་པ་དང་། སེམས་ཅན་མཐུ་ཆུང་བ་རྣམས་ལ་བཟོད་ཅིང་ཁོང་ཁྲོ་བར་མི་བྱེད་པ་དང་བྱེད་པ་དང་། ། སེམས་ཅན་བཀྲེས་པ་རྣམས་ལ་ཁ་ཟས་བཟང་པོ་མཆོག་སྦྱིན་པ་དང་། སེམས་ཅན་འཇིགས་པ་རྣམས་ལ་མི་འཇིགས་པ་སྦྱིན་པ་དང་། སེམས་ཅན་ནད་པ་རྣམས་ལ་ཡང་དག་པའི་གསོ་བར་བྱ་བར་སྤྲོ་བ་དང་། སེམས་ཅན་དབུལ་པོ་རྣམས་ལ་ལོངས་སྤྱོད་དག་གིས་ཚིམ་པར་བྱེད་པ་དང་། དེ་བཞིན་གཤེགས་པའི་མཆོད་རྟེན་ལ་རྡོ་ཐལ་གྱིས་སྐུད་པ་དང་། སེམས་ཅན་རྣམས་ལ་ཀུན་ཏུ་དགའ་བར་འགྱུར་བའི་ཚིག་སྒྲོགས་པ་དང་། སེམས་ཅན་དབུལ་པོ་སྡུག་བསྔལ་བ་ངལ་བ་ཆད་པ་རྣམས་ཀྱི་ཁུར་ཁྱེར་བ་སྟེ་། རྒྱལ་པོ་ཆེན་པོ་བྱང་ཆུབ་སེམས་དཔའ་ཆོས་བཅུ་པོ་དེ་དག་དང་ལྡན་ན་སྟོབས་འདི་ལྟ་བུ་འཐོབ་པོ་ཞེས་བྱ་བའོ་༎ ལེ་ལོ་མེད་པ་བསྐྱེད་པ་གང་ཞེ་ན་། ༄༡༥༡བ་གང་བརྩོན་འགྲུས་བསྐྱེད་པ་སྟེ་། འཕགས་པ་བློ་གྲོས་རྒྱ་མཚོས་ཞུས་པའི་མདོ་ལས་ཇི་སྐད་གསུངས་པ་ལྟ་བུ་སྟེ་། བློ་གྲོས་རྒྱ་མཚོ་བྱང་ཆུབ་སེམས་དཔའ་རྟག་ཏུ་བརྟུལ་བ་བརྟན་པར་བརྩོན་འགྲུས་བརྩམ་པར་བྱའོ་༎ བྱང་ཆུབ་སེམས་དཔའ་གཅེས་པ་མི་འདོར་བར་མོས་པ་དྲག་པོ་བྱའོ་༎ བློ་གྲོས་རྒྱ་མཚོ་བརྩོན་འགྲུས་བརྩམས་པ་རྣམས་ལ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དཀའ་བ་མ་ཡིན་ནོ་༎ དེ་ཅིའི་ཕྱིར་ཞེ་ན་། བློ་གྲོས་རྒྱ་མཚོ་གང་ན་བརྩོན་འགྲུས་ཡོད་པ་དེ་ན་བྱང་ཆུབ་ཡོད་དོ་༎ ལེ་ལོ་ཅན་ལ་ནི་བྱང་ཆུབ་ཤིན་ཏུ་རིང་ཞིང་རྣམ་པར་རིང་ངོ་༎ ལེ་ལོ་ཅན་རྣམས་ལ་ནི་སྦྱིན་པ་མེད་པ་ནས་ཤེས་རབ་ཀྱི་བར་དུ་མེད་དོ་༎ ལེ་ལོ་ཅན་རྣམས་ལ་ནི་གཞན་གྱི་དོན་མེད་དོ་ཞེས་བྱའོ་༎ ཟླ་བ་སྒྲོན་མའི་མདོ་ལས་ཀྱང་༎ ཨཽཏཔལ་ཆུ་ནང་ཇི་བཞིན་དུ་༎ དེ་ནས་མཐར་གྱིས་རྣམ་པར་འཕེལ་༎ ཞེས་བྱ་བ་ལ་སོགས་པ་གསུངས་སོ་༎ འདི་ནི་ལུས་འཕེལ་བ་མདོར་བསྡུས་པའོ་༎ སྟོང་དང་སྙིང་རྗེའི་སྙིང་པོ་ཅན་༎ སྦྱིན་པས་ལོངས་སྤྱོད་འཕེལ་བར་འགྱུར་༎ རྡོ་རྗེ་གཅོད་པ་ལས་། བྱང་ཆུབ་སེམས་དཔའ་གང་མི་གནས་པར་སྦྱིན་པ་སྦྱིན་པ་དེའི་བསོད་ནམས་ཀྱི་ཕུང་པོ་ཚད་གཟུང་བར་སླ་བ་མ་ཡིན་ནོ་ཞེས་ཇི་སྐད་དུ་གསུངས་པ་བཞིན་ནོ་༎ ཤེས་རབ་ཀྱི་ཕ་རོལ་ཏུ་ཕྱིན་པ་ཆེན་པོ་ལས་ཀྱང་། ཤའ་རིའི་བུ་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་། སེམས་ཅན་ཐམས་ཅད་ལ་སྦྱིན་པ་ཆུང་ངུ་ཞིག་བྱིན་ལ་། ཐབས་མཁས་པས་རྣམ་པ་ཐམས་ཅད་མཁྱེན་པར་ཡོངས་སུ་བསྔོས་པས་གྲངས་མེད་དཔག་ཏུ་མེད་པར་བྱ་བར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ་༎ གསེར་དང་དངུལ་དང་སྐྱེད་མོས་ཚལ་དང་རྒྱལ་སྲིད་ལ་སོགས་པའི་ཡོ་བྱད་ཀྱི་བར་གྱིས་སེམས་ཅན་ཐམས་ཅད་ཀྱི་བསམ་པ་ཡིད་བཞིན་དུ་ཡོངས་སུ་རྫོགས་པར་བྱེད་པར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ་ཞེས་གསུངས་སོ་༎ བྱང་ཆུབ་སེམས་དཔའ་རྣམས་ནི་སྙིང་རྗེ་མེད་པར་ཅི་ཡང་མི་སྤྱོད་དོ་ཞེས་བརྗོད་པར་སོ་༎ བྱའོ་༎ འདི་ནི་ལོངས་སྤྱོད་འཕེལ་བ་མདོར་བསྡུས་པའོ་། ༎ ། བམ་པོ་བཅུ་གཉིས་པ་། བསོད་ནམས་༄༡༥༢ཨ་༌་༎ འཕེལ་བ་ནི་སྤེལ་བ་རྣམས་ཀྱི་རྩ་བ་ཡིན་པ་དེས་ན་དེའི་དོན་དུ་གྲབས་བཤམ་པ་བརྗོད་པར་བྱའོ་༎ བརྩོན་དང་བསམ་པ་བརྟན་པ་ཡང་༎ དང་པོར་ནན་ཏན་བྱས་ནས་ནི་༎ སྙིང་རྗེ་མདུན་དུ་གཞག་ནས་སུ་༎ དགེ་བ་སྤེལ་ལ་ནན་ཏན་བྱ་༎ སེམས་སྦྱང་བའི་ཕྱིར་བརྩོན་འགྲུས་དང་པོར་དུས་སུ་བསྒོམ་པ་སྦྱོར་བ་རྩོམ་པའི་ཚེ་ཡང་སྔོན་དུ་བྱེད་པས་བརྟན་པར་བྱ་བའི་ཕྱིར་ཚིགས་སུ་བཅད་པའོ་༎ འཐོབ་པའི་དུས་ཉེ་བར་འགྱུར་བའི་ཚེ་མཚོན་ཆ་ལ་མཁས་པ་ལ་གུས་པ་བཞིན་དུ་སྦྱོར་བ་དང་དུས་མཉམ་དུ་བརྟན་པར་བྱའོ་ཞེས་ལྷོད་པར་བཟློག་པའི་ཕྱིར་དང་པོ་ཞེས་བྱ་བ་པའོ་༎ སྨོས་སོ་༎ དེ་ལ་བརྩོན་པ་བརྟན་པར་བྱེད་པ་ཇི་ལྟ་བུ་ཞེ་ན་། ཇི་ལྟར་འཕགས་པ་ནོར་བཟངས་བྱང་ཆུབ་སེམས་དཔའི་སྤྱོད་པ་རྗེས་སུ་བསྟན་པ་དེ་ནི་རྗེས་སུ་རྣམ་པར་སེམས་། སྔོན་གྱི་མཐའི་མུར་ཐུག་པའི་ལུས་མང་པོ་ཡང་དག་པའི་སྤྱོད་པ་ཉམས་སུ་མ་བླངས་པར་ཆུད་ཟོས་པ་ལ་བསམ་པས་ནི་ལུས་ཀྱི་སྟོབས་རབ་ཏུ་བརྟན་པར་བྱེད་། སྔོན་གྱི་མཐའི་མུར་ཐུག་པའི་ལུས་དང་སེམས་ཡོངས་སུ་དག་ཀྱང་དོན་མེད་པར་འཁོར་བའི་སེམས་ཀྱི་རྒྱུད་དུ་གྱུར་པ་ལ་བསམ་པས་ནི་སེམས་དང་ཡིད་ལ་བྱ་བ་ཤིན་ཏུ་ཚར་གཅོད་། སྔོན་གྱི་མཐའི་མུར་ཐུག་པའི་ལས་ཡང་དག་པ་མ་ཡིན་པས་འཇིག་རྟེན་གྱི་དོན་དུ་ག-ཡེན་སྤྱོ་སྟེ་དོན་མེད་པར་ཤ་ཐང་བ་ལ་བསམ་པས་ནི་ད་ལྟར་བྱུང་བའི་དོན་ཤིན་ཏུ་གཅེས་པ་ལ་ལེགས་པར་བསྒྲུབ་པར་རྣམ་པར་སེམས་། སྔོན་གྱི་མཐའི་མུར་ཐུག་པའི་ཡང་དག་པ་མ་ཡིན་པའི་ཀུན་དུ་རྟོག་པས་ཀུན་ནས་བསླང་བའི་ཕྱིན་ཅི་ལོག་གི་ཀུན་དུ་རྟོག་པས་ཡང་དག་པར་བརྟན་པའི་ཡིད་ལ་བྱེད་པའི་བསམ་པས་ནི་བྱང་ཆུབ་སེམས་དཔའི་སྤྱོད་པ་ཐམས་ཅད་ཡང་དག་པའི་རྟོག་པས་མངོན་པར་འདུ་བྱས་པའི་སྟོབས་ཡང་དག་པར་བསྐྱེད་། འདས་པའི་ལུས་ཀྱིས་བདག་གི་དོན་གྱི་སྦྱོར་བ་ལ་རྩོམ་པའི་ཡུལ་ལ་ཡོངས་སུ་བསམ་པས་ནི་སེམས་ཅན་ཐམས་ཅད་ཀྱི་སྦྱོར་བ་ལས་ཁྱད་པར་དུ་འཕགས་པར་ལྷག་པའི་བསམ་པའི་སྟོབས་རབ་ཏུ་བརྟན་པར་བྱེད་། འདས་པའི་འདོད་པ་ཡོངས་སུ་ཚོལ་བའི་སྤྱོད་པ་རོ་མེད་པ་ལ་ཡོངས་སུ་བསམ་པས་ནི་སངས་རྒྱས་ཀྱི་ཆོས་ཐམས་ཅད་ཐོབ་པའི་སྦྱོར་བས་དབུགས་ཕྱིན་པ་ཆེན་པོ་འཐོབ་པའི་དབང་པོའི་ཤུགས་དྲག་པོ་རྣམ་༄༡༥༢བ་པར་འཕེལ་བར་བྱེད་། འདས་པའི་དུས་ཀྱི་བསམ་པ་ཕྱིན་ཅི་ལོག་དང་ལྡན་པའི་སྦྱོར་བ་ལ་ཡོངས་སུ་བསམ་པས་ནི་ད་ལྟར་བྱུང་བའི་དུས་སུ་ཕྱིན་ཅི་ལོག་མེད་པ་དང་ལྡན་པའི་ཡང་དག་པའི་ལྟ་བ་དང་བྱང་ཆུབ་སེམས་དཔའི་སྨོན་ལམ་ལ་ཡི་དམ་བཅའ་བས་སེམས་ཀྱི་རྒྱུད་ཡོངས་སུ་རྒྱས་པར་བྱེད་༏་སྔོན་གྱི་མཐའི་བརྩོན་འགྲུས་བརྩམས་པ་མི་ཆ་ལ་དོན་མ་ཡིན་པ་དང་། ཡོངས་སུ་མ་གྲུབ་པའི་བརྩོན་འགྲུས་ཉམས་སུ་བླངས་པ་ལ་ཡོངས་སུ་བསམ་པས་ནི་ད་ལྟར་བྱུང་བའི་དུས་སུ་སངས་རྒྱས་ཀྱི་ཆོས་ཡོངས་སུ་བསྡུ་བ་ལ་སྟ་གོན་དུ་གནས་པའི་བརྩོན་འགྲུས་ཆེན་པོ་རྩོམ་པའི་རྣམ་པར་གནོན་པས་ལུས་དང་སེམས་ཀྱི་གཟེངས་མཐོ་བ་ཡང་དག་པར་བསྐྱེད་། སྔོན་གྱི་མཐའི་མུར་ཐུག་པའི་འགྲོ་བ་ལྔའི་རྒྱུད་ཀྱི་ངན་སོང་དུ་བདག་དང་གཞན་བོར་བ་ལ་བརྟགས་པས་ལུས་འཚོ་བ་མེད་པ་ཡོངས་སུ་བཟུང་བ་ལ་ཡང་དག་པར་བསམ་པས་ནི་སངས་རྒྱས་ཀྱི་ཆོས་ཐམས་ཅད་ཡོངས་སུ་བསྒྲུབ་པ་དང་འགྲོ་བ་ཐམས་ཅད་ཉེ་བར་འཚོ་བ་དག་དགེ་བའི་བཤེས་གཉེན་ཐམས་ཅད་བསྙེན་བཀུར་བར་ནུས་པའི་ལུས་ཡོངས་སུ་བཟུང་བས་དགའ་བ་དང་མཆོག་ཏུ་དགའ་བའི་ཤུགས་དྲག་པོ་རྒྱ་ཆེན་པོ་རྣམ་པར་འཕེལ་བར་བྱེད་། ད་ལྟར་བྱུང་བའི་སྐྱེ་བ་མངོན་པར་འགྲུབ་པའི་རྒ་བ་དང་ན་བ་དང་འཆི་བ་དང་མྱ་ངན་གྱི་འབྱུང་གནས་སུ་འགྱུར་ཏེ་འདུ་བ་དང་འབྲལ་བའི་གཏེར་དུ་གྱུར་པའི་ལུས་བར་བྱེད་། ཀྱང་། ཕྱི་མའི་མཐའི་བསྐལ་པའི་མུར་ཐུག་པའི་བྱང་ཆུབ་སེམས་དཔའི་སྤྱོད་པ་སྤྱད་པ་ལ་བརྩོན་པ་དང་སེམས་ཅན་ཡོངས་སུ་སྨིན་པར་བྱ་བ་དང་སངས་རྒྱས་ཀྱི་ཆོས་ཡོངས་སུ་བསྡུ་བས་བརྩོན་པ་དང་དེ་བཞིན་གཤེགས་པའི་ཞལ་བལྟ་ཞིང་ཞིང་ཐམས་ཅད་དུ་རྒྱུ་བ་དང་། ཆོས་སྨྲ་བ་ཐམས་ཅད་ལ་རིམ་གྲོ་བྱ་བ་དང་དེ་བཞིན་གཤེགས་པ་ཐམས་ཅད་ཀྱི་བསྟན་པ་ཡོངས་སུ་བཟུང་བ་ལ་བརྩོན་པ་དང་ཆོས་ཐམས་ཅད་ཡོངས་སུ་བཙལ་བའི་གྲོགས་སུ་གྱུར་པ་དང་དགེ་བའི་བཤེས་གཉེན་ཐམས་ཅད་མཐོང་བར་བྱ་བ་དང་སངས་རྒྱས་ཀྱི་ཆོས་ཐམས་ཅད་ཡང་དག་པར་བསྡུ་བ་ལ་བརྩོན་པའི་བྱང་ཆུབ་སེམས་དཔའི་སྨོན་ལམ་དང་ཡེ་ཤེས་ཀྱི་རྒྱུ་དང་རྐྱེན་དུ་གྱུར་པ་ལ་བལྟས་ཤིང་དགེ་བའི་རྩ་བའི་དབང་པོ་དང་ཤུགས་བསམ་གྱིས་མི་ཁྱབ་པ་རྣམ་པར་འཕེལ་བར་བྱེད་ཅིང་འཕགས་པ་༄༡༥༣ཨ་༌་༎ བྱམས་པའི་དྲུང་དུ་སོང་བ་བཞིན་ནོ་༎ འཕགས་པ་བློ་གྲོས་མི་ཟད་པའི་མདོ་ལས་ཀྱང་། བྱང་ཆུབ་སེམས་དཔའ་ནི་གཅིག་པུ་གཉིས་སུ་མེད་ཅིང་གྲོགས་མེད་པ་བླ་ན་མེད་པ་ཡང་དག་པར་རྫོགས་པའི་བྱང་ཏུ་གོ་ཆ་གྱོན་ཏེ་། དེ་བརྩོན་འགྲུས་ཀྱི་སྟོབས་ཀྱིས་ཡོངས་སུ་ཟིན་པའི་ལྷག་པའི་བསམ་པས་། ཕ་རོལ་གྱི་སྐབས་མི་འབྱེད་པར་བདག་ཉིད་བྱེད་དོ་༎ རང་གི་སྟོབས་ཀྱིས་འཕགས་སོ་༎ དེ་དེ་ལྟར་གོ་ཆ་སྲ་བ་བགོས་པས་སེམས་ཅན་ཐམས་ཅད་ཀྱིས་ཡོངས་སུ་ཐོབ་པར་བྱ་བ་གང་ཅི་ཡིན་པ་དེ་བདག་གིས་ཐོབ་པར་བྱའོ་༎ གང་འཕགས་པ་ཐམས་ཅད་དང་ཐེག་པ་ལ་གསར་དུ་ཡང་དག་པར་ཞུགས་པའི་བྱང་ཆུབ་སེམས་དཔའ་རྣམས་ཀྱིས་ཐོབ་པར་མི་འགྱུར་བ་དེ་བདག་གིས་ཡོངས་སུ་ཐོབ་པར་བྱའོ་༎ སྦྱིན་པ་ནི་བདག་གི་གྲོགས་མ་ཡིན་གྱི་བདག་ནི་སྦྱིན་པའི་གྲོགས་སོ་༎ ཚུལ་ཁྲིམས་དང་བཟོད་པ་དང་བརྩོན་འགྲུས་དང་བསམ་གཏན་དང་ཤེས་རབ་ནི་བདག་གི་གྲོགས་མ་ཡིན་གྱི་། བདག་ནི་ཚུལ་ཁྲིམས་དང་བཟོད་པ་དང་བརྩོན་འགྲུས་དང་བསམ་གཏན་དང་ཤེས་རབ་རྣམས་ཀྱི་གྱི་། གྲོགས་ཡིན་ནོ་༎ ཕ་རོལ་ཏུ་ཕྱིན་པ་རྣམས་ཀྱིས་བདག་ལ་བསྙེན་བཀུར་མི་བྱའི་། བདག་གིས་ཕ་རོལ་ཏུ་ཕྱིན་པ་རྣམས་ལ་བསྙེན་བཀུར་བྱའོ་༎ དེ་བཞིན་དུ་བསྡུ་བའི་དངོས་པོ་རྣམས་དང་དགེ་བའི་རྩ་བ་ཐམས་ཅད་ལ་ཡང་སྦྱར་རོ་༎ ཇི་ཙམ་དུ་བདག་གཅིག་པུ་གཉིས་སུ་མེད་ཅིང་གྲོགས་མེད་པར་རྡོ་རྗེའི་རང་བཞིན་གྱི་སའི་དཀྱིལ་འཁོར་ལ་གནས་ཏེ་། བདུད་སྟོབས་དང་བཅས་པ་བཏུལ་ནས་སེམས་ཀྱི་སྐད་ཅིག་གཅིག་དང་ལྡན་པའི་ཤེས་རབ་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་བྱའོ་ཞེས་གསུངས་སོ་༎ འཕགས་པ་རྡོ་རྗེ་རྒྱལ་མཚན་གྱི་མདོ་ལས་ཀྱང་། འདི་ལྟ་སྟེ་། དཔེར་ན་ལྷའི་བུ་ཉི་མ་འཆར་བ་ན་དམུས་ལོང་གི་ཉེས་པས་མི་འདུག་གོ་༎ དྲི་ཟའི་གྲོང་ཁྱེར་གྱི་ཉེས་པས་མི་འདུག་གོ་༎ གླིང་བཞི་པའི་འཇིག་རྟེན་གྱི་ཁམས་ཀྱི་སའི་རྡུལ་གྱི་ཉེས་པས་མི་འདུག་གོ་༎ ལྷ་མ་ཡིན་གྱི་དབང་པོ་སྒྲ་གཅན་གྱི་ཉེས་པས་མི་འདུག་གོ་༎ དུ་བའི་དཀྱེལ་འཁོར་གྱི་ཉེས་པས་མི་འདུག་གོ་༎ འཛམ་བུའི་གླིང་གི་ཉེ་བའི་ཉོན་མོངས་པའི་ཉེས་པས་མི་འདུག་གོ་༎ ༄༡༥༣བ་གྲིབ་མ་ཐ་དད་པའི་ཉེས་པས་མི་འདུག་གོ་༎ རི་མི་མཉམ་པའི་ཉེས་པས་མི་འདུག་གོ་༎ དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་དྲན་པ་དང་ཤེས་བཞིན་ཅན་སེམས་ཟབ་ཅིང་རྒྱ་ཆེ་བ་རྣམ་པར་མ་ཞུམ་པ་ཡོན་ཏན་གྱི་སྤྱོད་པ་དང་ཡེ་ཤེས་ཀྱི་སྤྱོད་པ་མཐས་གཏུགས་པ་ནི་སེམས་ཅན་འཁུ་བའི་ངང་ཚུལ་ཅན་གྱི་ཉེས་པས་མི་ལྡོག་གོ་༎ སེམས་ཅན་དམུ་རྒོད་ཀྱི་ཉེས་པས་མི་ལྡོག་གོ་༎ དགེ་བའི་རྩ་བ་ཡོངས་སུ་བསྔོ་བ་མེད་པར་མི་གནས་སོ་༎ སེམས་ཅན་དང་ལྟ་བའི་སྙིགས་མའི་ཉེས་པས་མི་ལྡོག་གོ་༎ སེམས་ཅན་སེམས་འཁྲུགས་པ་རྣམས་དང་རིང་བར་མི་འགྱུར་རོ་༎ སེམས་ཅན་སེམས་མ་རུང་བར་གྱུར་པས་བྱང་ཆུབ་ཀྱི་གོ་ཆ་རྒྱུན་གཅོད་པར་མི་བྱེད་དོ་༎ སེམས་ཅན་གྱི་འཐབ་པའི་རྙོག་པ་རྣམས་ཀྱིས་འགྲོ་བ་ཐམས་ཅད་ཡོངས་སུ་བསྐྱབ་པའི་སྨོན་ལམ་རྒྱུན་གཅོད་པར་མི་བྱེད་དོ་༎ ཇི་ཙམ་དུ་བྱིས་པའི་སྐྱེ་བོ་དང་འགྲོགས་པ་དང་སེམས་ཅན་གཞན་གྱི་ཉེས་པ་རྣམས་ཀྱིས་སྐྱོ་བར་མི་བྱེད་དོ་༎ དེ་ཅིའི་ཕྱིར་ཞེ་ན་། འདི་ནི་འདི་ལྟ་སྟེ་། འགྲོ་བ་ཐམས་ཅད་རྣམ་པར་དག་པར་གདུལ་བའི་ཕྱིར་སྒྲིབ་པ་མེད་པའི་དཀྱིལ་འཁོར་དུ་འཆར་དོ་༎ དེ་བཞིན་དུ་སྦྱར་ཏེ་། གང་སེམས་ཅན་དེ་དག་ཐམས་ཅད་ཀྱི་སྡུག་བསྔལ་གྱི་ཕུང་པོ་དང་། སྒྲིབ་པ་སྣ་ཚོགས་དང་ལས་ཉེ་བར་གནས་པའི་སྒྲིབ་པ་གང་དག་གིས་དེ་དག་སངས་རྒྱས་མཐོང་བར་མི་འགྱུར་བ་དང་། ཆོས་ཉན་པར་མི་འགྱུར་བ་དང་དགེ་འདུན་ཤེས་པར་མི་འགྱུར་བ་དེ་དག་གིས་དེ་དག་གི་སྒྲིབ་པར་འགྱུར་བ་དེ་དག་གི་ལས་རྣམ་པ་གསུམ་བསགས་པའི་སྡུག་བསྔལ་གྱི་ཕུང་པོ་རང་གི་ལུས་འདིས་བླང་བར་བྱའོ་༎ སེམས་ཅན་དམྱལ་བར་སྐྱེ་བ་དེ་དག་དང་ངན་སོང་གི་ས་ལ་གནས་པའི་སེམས་ཅན་དེ་དག་ཐམས་ཅད་དེ་ནས་ཤི་འཕོས་པར་གྱུར་ཅིག་། བདག་གིས་སྡུག་བསྔལ་གྱི་ཕུང་པོ་ཆེན་པོ་འདི་བླང་བར་བྱའོ་༎ བརྩོན་པར་བྱའོ་༎ སྤྲོ་བར་བྱའོ་༎ མི་ལྡོག་པར་བྱའོ་༎ མི་འབྲོས་པར་བྱའོ་༎ མི་སྐྲག་པར་བྱའོ་༎ མི་འཇིགས་པར་བྱའོ་༎ ཕྱིར་མི་ལྡོག་པར་བྱའོ་༎ སྒྱིད་མི་ལུག་པར་བྱའོ་༎ དེ་ཅིའི་ཕྱིར་ཞེ་ན་། བདག་གིས་ནི་སེམས་ཅན་ཐམས་ཅད་ཀྱི་ཁུར་བསྐུར་བར་བྱའོ་༎ བདག་ནི་འདོད་དགར་བྱེད་པ་མ་ཡིན་ཏེ་། བདག་ནི་སེམས་ཅན་༄༡༥༤ཨ་༌་༎ ཐམས་ཅད་བསྒྲལ་བའི་སྨོན་ལམ་ཅན་ཡིན་གྱི་བདག་གིས་སེམས་ཅན་ཡོངས་སུ་སྨིན་པར་བྱའོ་༎ བདག་གིས་འགྲོ་བ་ཐམས་ཅད་བསྒྲལ་བར་བྱས་ཏེ་། སྐྱེ་བའི་དགོན་པ་དང་། རྒ་བའི་དགོན་པ་དང་། ནད་ཀྱི་དགོན་པ་དང་། འཆི་འཕོ་དང་སྐྱེ་བའི་དགོན་པ་དང་། ངན་སོང་ཐམས་ཅད་ཀྱི་དགོན་པ་དང་། མི་ཁོམ་པའི་དགོན་པ་དང་། འདུ་བྱེད་ཐམས་ཅད་ཀྱི་དགོན་པ་དང་། ལྟ་བ་ཐིབས་པོ་ཐམས་ཅད་ཀྱི་དགོན་པ་དང་། དགེ་བའི་ལས་ཆུད་ཟ་བའི་དགོན་པ་དང་མི་ཤེས་པ་ཀུན་ནས་ལངས་པའི་དགོན་པ་དེ་དག་ཐམས་ཅད་ལས་། བདག་གིས་སེམས་ཅན་ཐམས་ཅད་ཡོངས་སུ་ཐར་བར་བྱའོ་༎ སྲིད་པའི་དྲ་བར་ཆུད་པ་། མ་རིག་པའི་སྒྲིབ་པས་བསྒྲིབས་པ་། སྲིད་པའི་སྲེད་པ་དང་ལྡན་པ་། མཐར་རབ་ཏུ་འཇིག་པར་འགྱུར་བ་། སྡུག་བསྔལ་གྱི་གཟེབ་ཏུ་བཅུག་པ་། འཁོར་བའི་བརྩོན་ར་ན་གནས་པ་། མི་མཁས་པ་། དམ་བཅས་པ་དང་འགལ་བ་། ཐེ་ཚོམ་ཟ་བར་གྱུར་བ་། རྟག་ཏུ་ཡིད་གཉིས་ཟ་བ་། མི་བདེ་བ་མཐོང་བ་། འབྱུང་བ་མི་མཁས་པ་། སྲིད་པའི་རྒྱ་མཚོ་ཀློང་འཁྱིལ་བའི་དཀྱིལ་འཁོར་ན་གཅིག་པུ་རྒྱུ་བའི་སེམས་ཅན་ཐམས་ཅད་བླ་ན་མེད་པའི་ཡེ་ཤེས་ཀྱི་རྒྱལ་སྲིད་ལ་དགོད་པའི་ཕྱིར་བདག་གིས་སྤྱོད་པ་སྤྱད་པར་བྱའོ་༎ བདག་ནི་བདག་འབའ་ཞིག་ཡོངས་སུ་ཐར་བར་བྱ་བ་ལ་བརྩོན་པ་མ་ཡིན་གྱི་། བདག་གིས་སེམས་ཅན་འདི་དག་ཐམས་ཅད་ཐམས་ཅད་མཁྱེན་པ་ཉིད་ཀྱི་སེམས་ཀྱི་གཟིང་གིས་འཁོར་བ་བགྲོད་དཀའ་བ་ལས་བསྒྲལ་བར་བྱའོ་༎ ག-ཡང་ས་ཆེན་པོ་ལས་དབྱུང་བར་བྱའོ་༎ གནོད་པ་ཐམས་ཅད་ལས་ཡོངས་སུ་ཐར་བར་བྱའོ་༎ འཁོར་བའི་རྒྱུན་ལས་བསྒྲལ་བར་བྱའོ་༎ བདག་ཉིད་ཀྱིས་སེམས་ཅན་ཐམས་ཅད་ཀྱི་སྡུག་བསྔལ་གྱི་ཕུང་པོ་ཁས་བླངས་སོ་༎ ཇི་ཙམ་གྱིས་འཇིག་རྟེན་གྱི་ཁམས་ཐམས་ཅད་དུ་གཏོགས་པའི་ངན་སོང་ཐམས་ཅད་ཀྱི་སྡུག་བསྔལ་གྱི་གནས་མྱོང་བར་སྤྲོ་བར་བྱའོ་༎ བདག་གིས་དགེ་བའི་རྩ་བ་རྣམས་ཀྱིས་སེམས་ཅན་ཐམས་ཅད་མི་དོར་བར་བྱའོ་༎ བདག་ངན་སོང་གཅིག་ཏུ་ཡང་ཕྱི་མའི་མཐའི་མུའི་བསྐལ་པར་གནས་པར་བརྩོན་པར་བྱའོ་༎ ངན་སོང་གཅིག་ལ་ཇི་ལྟར་བ་བཞིན་དུ་འཇིག་རྟེན་གྱི་༄༡༥༤བ་ཁམས་ཐམས་ཅད་དུ་གཏོགས་པའི་ངན་སོང་མ་ལུས་པ་ཐམས་ཅད་དུ་གནས་པའི་སེམས་ཅན་ཐམས་ཅད་ཡོངས་སུ་ཐར་བར་བྱ་བའི་ཕྱིར་ཡང་དེ་བཞིན་ནོ་༎ དེ་ཅིའི་ཕྱིར་ཞེ་ན་། བདག་གཅིག་པུ་སྡུག་བསྔལ་བར་གྱུར་པ་ནི་བླའི་། བདག་གི་སེམས་ཅན་ཐམས་ཅད་ངན་སོང་གི་སར་རབ་ཏུ་ལྟུང་བ་ནི་དེ་ལྟ་བུ་མ་ཡིན་ཏེ་། བདག་གིས་འདིར་བདག་ཉིད་གཏར་བཅུག་ལ་སེམས་ཅན་དམྱལ་བ་དང་དུད་འགྲོའི་སྐྱེ་གནས་དང་གཤིན་རྗེའི་འཇིག་རྟེན་གྱི་དགོན་པ་ལས་འགྲོ་བ་ཐམས་ཅད་བླུ་བར་བྱའོ་༎ བདག་ནི་སེམས་ཅན་ཐམས་ཅད་ཀྱི་དོན་དུ་སྡུག་བསྔལ་གྱི་ཚོར་བའི་ཕུང་པོ་ཐམས་ཅད་བདག་ཉིད་ཀྱི་ལུས་འདིས་མྱོང་བར་བྱའོ་༎ སེམས་ཅན་ཐམས་ཅད་ཀྱི་ཆེད་དུ་བདག་ཉིད་སེམས་ཅན་ཐམས་ཅད་ཀྱི་གཉའོ་༎ བདེན་པར་སྨྲ་བ་ཡིད་ཆེས་སུ་རུང་བ་མི་སླུ་བ་བྱ་བར་སྤྲོ་སྟེ་བདག་གིས་སེམས་ཅན་ཐམས་ཅད་ཡོངས་སུ་མི་གཏོང་ངོ་༎ དེ་ཅིའི་ཕྱིར་ཞེ་ན་། བདག་ནི་སེམས་ཅན་ཐམས་ཅད་ལ་དམིགས་ནས་ཐམས་ཅད་མཁྱེན་པ་ཉིད་ཀྱི་སེམས་བསྐྱེད་པ་སྟེ་། འདི་ལྟར་འགྲོ་བ་ཐམས་ཅད་ཡོངས་སུ་ཐར་བར་བྱ་བའི་ཕྱིར་བདག་དགའ་བ་འདོད་པ་མ་ཡིན་པར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་ཞུགས་སོ་༎ བདག་ནི་འདོད་པའི་ཡོན་ཏན་ལྔའི་དགའ་བ་མྱོང་བར་བྱ་བ་མ་ཡིན་། འདོད་པའི་ཡུལ་བསྟེན་པའི་ཕྱིར་མ་ཡིན་། བདག་ནི་འདོད་པའི་ཁམས་སུ་གཏོགས་པའི་དགའ་བ་བཀོད་པ་གཞན་དང་གཞན་སྒྲུབ་པའི་ཕྱིར་མ་ཡིན་པར་བྱང་ཆུབ་སེམས་དཔའི་སྤྱོད་པ་སྤྱད་པར་བྱའོ་༎ དེ་ཅིའི་ཕྱིར་ཞེ་ན་། འཇིག་རྟེན་ཐམས་ཅད་ཀྱི་དགའ་བ་འདི་ནི་དགའ་བ་མ་ཡིན་པའི་ཕྱིར་རོ་༎ འདི་ལྟ་སྟེ་འདོད་པ་བསྟེན་པ་འདི་ནི་བདུད་ཀྱི་སྤྱོད་ཡུལ་ལོ་༎ འདི་ལྟ་སྟེ་འདོད་པ་བསྟེན་པའི་ལམ་འདི་ནི་བློ་ངན་པས་བསྟེན་པའོ་༎ ཉེ་བར་བསྟེན་པ་འདི་ནི་སངས་རྒྱས་ཐམས་ཅད་ཀྱིས་མ་བསྔགས་པའོ་༎ དེའི་ཕྱིར་ཉེ་བར་བསྟེན་པ་འདི་ནི་སྡུག་བསྔལ་གྱི་ཕུང་པོ་ཐམས་ཅད་འབྱུང་བ་ཉིད་ཡིན་ཏེ་། དེ་ཉིད་ལས་སེམས་ཅན་དམྱལ་བ་དང་དུད་འགྲོའི་སྐྱེ་གནས་དང་གཤིན་རྗེའི་འཇིག་རྟེན་རྣམས་འབྱུང་། ངོ་༎ སེམས་ཅན་རྣམས་འཐབ་པ་དང་རྩོད་པ་དང་མཚང་འབྲུ་བ་དང་འགྱེད་པ་དང་། འཁྲུགས་པ་དང་། ཀུན་དུ་འཁྲུགས་པ་རྣམས་འབྱུང་༄༡༥༥ཨ་༌་༎ ངོ་༏་། སེམས་ཅན་དེ་དག་གིས་འདོད་པ་བསྟེན་ན་སངས་རྒྱས་བཅོམ་ལྡན་འདས་རྣམས་ལས་ཐག་རིང་དུ་འགྱུར་རོ་༎ འདོད་པ་འདི་དག་ནི་མཐོ་རིས་སུ་སྐྱེ་བའི་བར་ཆད་དུ་ཡང་འགྱུར་ན་བླ་ན་མེད་པའི་ཡེ་ཤེས་ཀྱི་རྒྱལ་སྲིད་། སེམས་ཅན་ཐམས་ཅད་ཀྱི་གྲུབ་པ་དང་བདེ་བ་ལ་ལྟ་སྨོས་ཀྱང་ཅི་དགོས་ཏེ་། དེ་ལྟར་བདག་གིས་འདོད་པ་སྐྱོན་ཚད་མེད་པ་དང་ལྡན་ལ་རབ་ཏུ་འབར་ཞིང་ཀུན་དུ་རབ་ཏུ་འབར་བར་མཐོང་གིས་། དེ་ལྟ་བས་ན་བདག་གཞི་དེ་ལ་མི་སྤྱོད་པར་ནན་ཏན་བྱའོ་༎ དེ་བཞིན་དུ་སྦྱར་ཏེ་། ཇི་ལྟ་ཇི་ལྟར་སེམས་ཅན་ཐམས་ཅད་ཤིན་ཏུ་བདེ་བ་དང་། མྱོང་བ་མེད་པའི་བདེ་བ་ནས་ཐམས་ཅད་མཁྱེན་པ་ཉིད་ཀྱི་བདེ་བའི་བར་དུ་ཐོབ་པར་འགྱུར་བ་དེ་ལྟ་དེ་ལྟར་། བདག་ཁ་ལོ་སྒྱུར་བ་། ཡོངས་སུ་འདྲེན་པ་བདག་སྒྲོན་མ་འཛིན་པ་། བདག་ཞི་བའི་འགྲོ་བ་སྟོན་པ་། བདག་ལ་བའི་འགྲོ་བ་ཐོབ་པ་། བདག་ཐབས་ཤེས་པ་། བདག་དོན་ལ་མཁས་པ་། བདག་འཁོར་བའི་རྒྱ་མཚོ་ནས་ཐམས་ཅད་མཁྱེན་པའི་ཡེ་ཤེས་ཀྱི་གྲུས་ཡུལ་ཆེན་པོ་ལ་གནས་པ་། བདག་ཡོངས་སུ་བསྔོ་བ་ལ་མཁས་པ་། ཕ་རོལ་སྟོན་པ་བདག་གིས་དེ་ལྟ་དེ་ལྟར་དགེ་བའི་རྩ་བ་ཐམས་ཅད་ཡོངས་སུ་བསྔོ་བར་བྱའོ་༎ དེ་བཞིན་དུ་སྦྱར་ཏེ་། གླིང་བཞི་པའི་འཇིག་རྟེན་གྱི་ཁམས་སྣང་བར་བྱ་བའི་ཕྱིར་གླིང་བཞི་པའི་འཇིག་རྟེན་གྱི་ཁམས་ན་སེམས་ཅན་ཇི་སྙེད་པ་དེ་སྙེད་ཀྱི་ཉི་མ་འཆར་བ་མ་ཡིན་གྱི་གླིང་བཞི་བ་སྣང་བར་བྱ་བའི་ཕྱིར་ཉི་མ་གཅིག་པོ་འདི་ཁོ་ན་འཆར་རོ་༎ གང་གིས་དེ་དག་ཉིན་མོའི་གྲངས་སུ་ཤེས་པར་འགྱུར་བ་དང་རང་གི་བྱ་བ་ཡོངས་སུ་ཐོབ་པར་འགྱུར་བ་དང་། ལོ་ཏོག་ཡོངས་སུ་སྨིན་པར་བྱེད་པར་འགྱུར་བ་དང་། ཉིན་གཅིག་བཞིན་དུ་སྐྱེད་མོས་ཚལ་དང་གྲོང་ཁྱེར་རྣམས་སུ་དགའ་ཞིང་རྩེ་ལ་དགའ་དགུར་སྤྱོད་པ་མྱོང་བར་འགྱུར་བ་དང་། ཕྱོགས་མཐོང་བར་འགྱུར་བ་དང་། གྲོང་དང་གྲོང་ཁྱེར་དང་གྲོང་རྡལ་དན་། ཡུལ་འཁོར་དང་རྒྱལ་པོའི་ཕོ་བྲང་འཁོར་རྣམས་སུ་འོང་བ་དང་འགྲོ་བར་འགྱུར་བའི་སྣང་བ་གླིང་བཞི་པར་སྐྱེས་པའི་སེམས་ཅན་རེ་རེའི་ལུས་ལས་འབྱུང་བ་མ་ཡིན་ནོ་༎ དེ་བཞིན་དུ་སྦྱར་ཏེ་། ལྷའི་བུ་ཉི་མ་འཆར་བ་ན་ཉི་མའི་དཀྱིལ་འཁོར་གཅིག་པུ་གཉིས་སུ་མེད་པར་གླིང་བཞི་པའི་ཁམས་ཀྱི་༄༡༥༥བ་སེམས་ཅན་རྣམས་ལ་སྣང་བར་འབྱུང་ངོ་༎ དེ་བཞིན་དུ་བྱང་ཆུབ་སེམས་དཔའ་དགེ་བའི་རྩ་བ་བསྒྲུབ་ཅིང་དགེ་བའི་རྩ་བ་ཡོངས་སུ་བསྔོ་བ་ཡང་འདི་ལྟར་སེམས་བསྐྱེད་དེ་། སེམས་ཅན་འདི་དག་ལ་ནི་གང་གིས་འདི་དག་བདག་ཡོངས་སུ་སྐྱོབ་པར་འགྱུར་བའི་དགེ་བའི་རྩ་བ་དེ་མེད་ན་། གཞན་སྐྱོབ་པར་ལྟ་སྨོས་ཀྱང་ཅི་དགོས་། བདག་ནི་སེམས་ཅན་ཐམས་ཅད་ཀྱི་ཆེད་དུ་དགེ་བའི་རྩ་བ་རྣམས་ཡང་དག་པར་བསྒྲུབ་པར་བྱའོ་༎ དགེ་བའི་རྩ་བ་ཡོངས་སུ་བསྔོ་བར་བྱའོ་༎ འདི་ལྟ་སྟེ་། སེམས་ཅན་ཐམས་ཅད་ཐར་བར་བྱ་བ་དང་། སེམས་ཅན་ཐམས་ཅད་ལ་སྣང་བར་བྱ་བ་དང་། སེམས་ཅན་ཐམས་ཅད་ཤེས་པར་བྱ་བ་དང་། སེམས་ཅན་ཐམས་ཅད་སྒྲོལ་བར་བྱ་བ་དང་། སེམས་ཅན་ཐམས་ཅད་ཡོངས་སུ་བཟུང་བ་དང་། སེམས་ཅན་ཐམས་ཅད་ཡོངས་སུ་བསྒྲུབ་པ་དང་། སེམས་ཅན་ཐམས་ཅད་རབ་ཏུ་ཚིམ་པར་བྱ་བ་དང་། སེམས་ཅན་ཐམས་ཅད་ཀྱི་ཐེ་ཚོམ་བཅད་པའི་ཕྱིར་། བདག་ཉི་མའི་དཀྱིལ་འཁོར་ལྟ་བུར་བྱས་ཏེ་། གཞན་ལ་མི་ལྟོས་པར་བྱ་། གཞན་ལ་སྐབས་ཕྱེ་ཞིང་སེམས་ཅན་ལ་གོ་ཆ་དོར་བར་མི་བྱ་། སེམས་ཅན་ཐམས་ཅད་ཀྱི་ཐད་དུ་སེམས་ཅན་བསྐྱབ་པའི་བརྩོན་པ་ལས་ལྡོག་པར་མི་བྱ་། སྡུག་བསྔལ་ཐམས་ཅད་བསལ་བའི་ཡོངས་སུ་བསྔོ་བ་ལས་ལྡོག་པར་མི་བྱ་། དགེ་བའི་རྩ་བ་ཆུང་ངུ་ཡོངས་སུ་བཟུང་བར་མི་བྱ་། ཡོངས་སུ་བསྔོ་བ་ཆུང་ངུ་ཆོག་པར་མི་བསམ་མོ་ཞེས་བྱ་བ་ལ་སོགས་པ་གསུངས་སོ་༎ འཕགས་པ་བློ་གྲོས་མི་ཟད་པས་ཞུས་པའི་མདོ་ལས་ཀྱང་། དེ་བསྐལ་པ་འདི་སྙེད་ཅིག་ཏུ་གོ་ཆ་བགོའོ་༎ བསྐལ་པ་འདི་སྙེད་ཅིག་ཏུ་གོ་ཆ་མི་བགོའོ་༎ ཞེས་བསྐལ་པ་གྲང་པས་བྱང་ཆུབ་མི་ཚོལ་གྱི་བསམ་གྱིས་མི་ཁྱབ་པའི་གོ་ཆ་གྱོན་པར་བྱེད་དོ་༎ གལ་ཏེ་འཁོར་བའི་སྔོན་གྱི་མཐའ་ཇི་ཙམ་པ་དེ་ཙམ་ལ་ཉིན་ཞག་གཅིག་ཏུ་གྱུར་དོ་༎ ལ་། ཉིན་ཞག་གི་ཚུལ་དེ་ལྟར་བུའི་ཉི་མ་བཅོ་ལྔས་ཟླ་བ་ཕྱེད་དུ་གྱུར་དོ་༎ ལ་། ལ་། ཉི་མ་སུམ་ཅུས་ཟླ་བ་གཅིག་ཏུ་གྱུར་ཏེ་། ཟླ་བ་བཅུ་གཉིས་ཀྱིས་ལོ་གཅིག་ཏུ་གྱུར་ལ་། ལོ་བགྲང་བ་འདིས་ལོ་འབུམ་ལ་བྱང་ཆུབ་ཀྱི་སེམས་གཅིག་བསྐྱེད་ཅིང་། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གཅིག་མཐོང་ལ་། འཇུག་པ་༄༡༥༦ཨ་༌་༎ འདི་དང་བགྲང་བ་འདིས་གང་གའའི་ཀླུང་གི་བྱེ་མ་སྙེད་ཀྱི་སེམས་བསྐྱེད་པ་དང་དེ་བཞིན་གཤེགས་པ་མཐོང་བས་སེམས་ཅན་གཅིག་གི་སེམས་དང་སྤྱོད་པ་ཤེས་པར་གྱུར་ལ་། འཇུག་པ་འདི་དང་བགྲངས་པ་འདིས་དེ་སྙེད་ཀྱི་སེམས་བསྐྱེད་པ་དང་། དེ་བཞིན་གཤེགས་པ་མཐོང་བས་སེམས་ཅན་ཐམས་ཅད་ཀྱི་སེམས་དང་སྤྱོད་པ་རྣམས་ཤེས་པར་གྱུར་ཀྱང་། མི་ཞུམ་པའི་གོ་ཆ་འདི་ནི་བྱང་ཆུབ་སེམས་དཔའི་གོ་ཆ་མི་ཟད་པ་ཞེས་གསུངས་སོ་། ༎ དེ་བཞིན་དུ་སྦྱིན་པ་ལ་སོགས་པ་དང་བྱང་ཆུབ་ཀྱི་ཕྱོགས་དང་སྐྱེས་བུ་ཆེན་པོའི་མཚན་རྣམས་ལ་ཡང་སྦྱར་རོ་༎ འཕགས་པ་དཀོན་མཆོག་སྤྲིན་ལས་ཀྱང་། འདི་ལ་བྱང་ཆུབ་སེམས་དཔའ་སེམས་ཅན་དམུ་རྒོད་སེམས་ཅན་གདུལ་དཀའ་བར་རིག་སྟེ་། དེ་རྣམས་ཀྱིས་ཡི་ཆད་ནས་འདི་ལྟ་བུའི་དམུ་རྒོད་འདི་ལྟ་བུའི་གདུལ་དཀའ་བའི་སེམས་ཅན་འདི་དག་གིས་ཆོག་གོ་ཞེས་ཏེ་། གཞི་དེ་ལས་ཡོངས་སུ་སྐྱོ་ཞིང་རྒྱབ་ཀྱིས་ཕྱོགས་པར་འགྱུར་ཏེ་། གང་ན་སེམས་ཅན་འདི་ལྟ་བུ་དག་གི་མིང་ཡང་མི་ཐོས་པའི་འཇིག་རྟེན་གྱི་ཁམས་ཡོངས་སུ་དག་པར་སྨོན་ལམ་ནི་འདེབས་སོ་༎ སེམས་ཅན་གྱི་དོན་ལ་མ་ཕྱོགས་པའི་བྱང་ཆུབ་སེམས་དཔའ་ནི་ཡོངས་སུ་དག་པའི་འཇིག་རྟེན་གྱི་ཁམས་སུ་ཡང་སྐྱེ་བར་མི་འགྱུར་ཏེ་། དེ་ལ་བྱང་ཆུབ་སེམས་དཔའ་ཤེས་རབ་ཅན་ནི་འདི་ལྟར་སེམས་ཅན་གྱི་ཁམས་ཐམས་ཅད་ན་སེམས་ཅན་གང་རྣམས་ངན་པ་བརྩོན་འགྲུས་ཆུང་བ་བླུན་པོ་གླེན་པ་ལུག་ལྟར་ལྐུགས་པའི་རང་བཞིན་ཅན་ཡོངས་སུ་མྱ་ངན་ལས་མི་འདའ་བའི་ཆོས་ཅན་། སེམས་ཅན་གྱི་ཁམས་མ་ལུས་པ་འདི་ལས་བསྙིགས་པ་སངས་རྒྱས་ཐམས་ཅད་དང་བྱང་ཆུབ་སེམས་དཔའ་ཐམས་ཅད་ཀྱིས་སྤང་བར་གྱུར་པ་ཡོད་པ་དེ་དག་བདག་གི་སངས་རྒྱས་ཀྱི་ཞིང་དུ་འདུས་། པར་གྱུར་ལ་། བདག་གིས་དེ་དག་བྱང་ཆུབ་ཀྱི་སྙིང་པོ་ལ་འདུག་ཏུ་བཅུག་སྟེ་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་བྱའོ་སྙམ་དུ་སེམས་བསྐྱེད་དེ་། བྱང་ཆུབ་སེམས་དཔའ་དེ་ལྟར་སེམས་པའི་སེམས་བསྐྱེད་པ་རེ་རེ་ལ་ཡང་བདུད་ཀྱི་གནས་ཐམས་ཅད་རབ་ཏུ་ག-ཡོའོ་༎ སངས་རྒྱས་ཐམས་ཅད་ཀྱང་དེའི་བསྔགས་པ་གསུང་པར་འགྱུར་རོ་ཞེས་གསུངས་སོ་༎ དེ་ལྟར་༄༡༥༦བ་རེ་ཞིག་བསོད་ནམས་མངོན་པར་སྤེལ་བར་འདོད་པས་བརྩོན་པ་བརྟན་པར་བྱའོ་༎ ད་ནི་བསམ་པ་བརྟན་པར་བྱ་བ་བརྗོད་པར་བྱ་སྟེ་། བརྟན་པར་བྱ་བ་འདིས་ཅི་བྱ་སྙམ་དུ་རྟོག་པ་བསལ་བའི་ཕྱིར་། འཕགས་པ་ཆོས་ཡང་དག་པར་སྡུད་པའི་མདོ་ལས་གསུངས་པ་། བཅོམ་ལྡན་འདས་བསམ་པ་ཕུན་སུམ་ཚོགས་པ་ནི་ཆོས་རྣམས་ཀྱི་རྩ་བ་སྟེ་། གང་ལ་བསམ་པ་མ་མཆིས་པ་དེ་ལ་སངས་རྒྱས་ཀྱི་ཆོས་ཐམས་ཅད་རིང་བ་ལགས་སོ་༎ བཅོམ་ལྡན་འདས་བསམ་པ་ཕུན་སུམ་ཚོགས་པ་ལ་ནི་། གལ་ཏེ་སངས་རྒྱས་མི་བཞུགས་ན་ཡང་ནམ་མཁའི་དཀྱིལ་དང་རྩིག་པ་དང་ཤིང་རྣམས་ལས་ཆོས་འབྱུང་ངོ་༎ བྱང་ཆུབ་སེམས་དཔའ་བསམ་པ་དག་པ་ལ་ནི་རང་གི་ཡིད་ཀྱི་སྤྱོད་པ་ཉིད་ལས་གདམས་ངག་དང་རྗེས་སུ་བསྟན་པ་འབྱུང་ངོ་༎ བཅོམ་ལྡན་འདས་དེ་བས་ན་བྱང་ཆུབ་སེམས་དཔའ་བསམ་པ་ཕུན་སུམ་ཚོགས་པར་བགྱིའོ་༎ བཅོམ་ལྡན་འདས་འདི་ལྟ་སྟེ་། དཔེར་ན་གང་ལ་རྐང་པ་མཆིས་པ་དེ་ལ་འགྲོ་བ་མཆིས་སོ་༎ བཅོམ་ལྡན་འདས་དེ་བཞིན་དུ་གང་ལ་བསམ་པ་མཆིས་པ་དེ་ལ་སངས་རྒྱས་ཀྱི་ཆོས་རྣམས་མཆིས་སོ་༎ བཅོམ་ལྡན་འདས་འདི་ལྟ་སྟེ་དཔེར་ན་། ཡན་ལག་གི་དམ་པ་མགོ་གང་ལ་མཆིས་པ་དེ་ལ་འཚོ་བ་མཆིས་སོ་༎ བཅོམ་ལྡན་འདས་དེ་བཞིན་དུ་བསམ་པ་གང་ལ་མཆིས་པ་དེ་ལ་སངས་རྒྱས་ཀྱི་བྱང་ཆུབ་མཆིས་སོ་༎ བཅོམ་ལྡན་འདས་འདི་ལྟ་སྟེ་། དཔེར་ན་གང་ལ་འཚོ་བ་མཆིས་པ་དེ་ལ་རྙེད་པ་མཆིས་སོ་༎ བཅོམ་ལྡན་འདས་དེ་བཞིན་དུ་གང་ལ་བསམ་པ་མཆིས་པ་དེ་ལ་སངས་རྒྱས་ཀྱི་རྙེད་པ་མཆིས་སོ་༎ བཅོམ་ལྡན་འདས་འདི་ལྟ་སྟེ་། དཔེར་ན་ཞུགས་ཤིང་མཆིས་ན་ཞུགས་འབར་གྱི་ཞུགས་ཤིང་མ་མཆིས་ན་ཞུགས་མི་འབར་རོ་༎ བཅོམ་ལྡན་འདས་དེ་བཞིན་དུ་བསམ་པ་མཆིས་པའི་བྱང་ཆུབ་སེམས་དཔའ་དེ་ལ་སངས་རྒྱས་ཀྱི་ཆོས་རྣམས་འབར་གྱི་བསམ་པ་མ་མཆིས་པ་ལ་མི་འབར་རོ་༎ བཅོམ་ལྡན་འདས་འདི་ལྟ་སྟེ་། དཔེར་ན་སྤྲིན་ཆགས་ན་ཆར་འབབ་ཀྱི་སྤྲིན་མ་ཆགས་ན་ཆར་མི་འབབ་པོ་༎ བཅོམ་ལྡན་འདས་དེ་བཞིན་དུ་བསམ་པ་མ་མཆིས་ན་སངས་རྒྱས་ཀྱི་ཆོས་རྣམས་འབྱུང་གི་བསམ་པ་མཆིས་ན་མི་འབྱུང་ངོ་༎ བཅོམ་ལྡན་འདས་འདི་ལྟ་སྟེ་། དཔེར་ན་ཞུགས་ཤིང་༄༡༥༧ཨ་༌་༎ གང་རྩ་བ་ཉམས་པ་དེ་ལས་མེ་ཏོག་དང་འབྲས་བུ་རྣམས་མི་འབྱུང་ངོ་༎ བཅོམ་ལྡན་འདས་དེ་བཞིན་དུ་གང་བསམ་པ་ལོག་པར་ཞུགས་པ་དེ་ལས་དགེ་བའི་ཆོས་ཐམས་ཅད་མི་འབྱུང་ངོ་༎ བཅོམ་ལྡན་འདས་དེ་བས་ན་བྱང་ཆུབ་སེམས་དཔའ་སངས་རྒྱས་ཀྱི་བྱང་ཆུབ་ཚོལ་བས་རང་གི་བསམ་པ་ཤིན་ཏུ་བཟུང་བ་དང་ཤིན་ཏུ་བསྲུང་བ་དང་ཤིན་ཏུ་སྦྱང་བར་བགྱིའོ་མི་འབྱུང་ངོ་༎ ཞེས་བྱ་བའོ་༎ བསམ་པ་ཞེས་བྱ་བ་འདི་ཇི་ལྟ་བུ་ཞེ་ན་། འཕགས་པ་བློ་གྲོས་མི་ཟད་པའི་མདོ་ལས་། བསམ་པ་དེ་ཡང་མ་བྱས་པས་ན་བཅོས་མ་མ་ཡིན་ནོ་༎ ག-ཡོ་མེད་པས་ན་མ་བྱས་པའོ་༎ རབ་ཏུ་རྟོགས་པས་ན་ག-ཡོ་མེད་པའོ་༎ སྒྱུ་མེད་པས་ན་རབ་ཏུ་རྟོགས་པའོ་༎ དག་པས་ན་སྒྱུ་མེད་པའོ་༎ དྲང་བས་ན་དག་པའོ་༎ གྱ་གྱུ་མེད་པས་ན་དྲང་བའོ་༎ གསལ་བས་ན་གྱ་གྱུ་མེད་པའོ་༎ མི་མཉམ་པ་མེད་པས་ན་གསལ་བའོ་༎ སྲ་བས་ན་མཉམ་པ་མེད་པའོ་༎ མི་ཕྱེད་པས་ན་སྲ་བའོ་༏་། མཁྲང་བས་ན་མི་ཕྱེད་པའོ་༎ མི་ག-ཡོ་བས་ན་མཁྲང་བའོ་༎ མི་གནས་པས་ན་མི་ག-ཡོ་བའོ་ཞེས་བྱ་བ་ལ་སོགས་པའོ་༎ འདི་ཉིད་ཡོན་ཏན་ལྷག་པ་ཐོབ་པར་བྱ་བའི་ཕྱིར་ཞུགས་པ་ནི་ལྷག་པའི་བསམ་པ་ཞེས་བྱའོ་༎ དེ་ཉིད་ལས་ཇི་སྐད་དུ་། བྱེ་བྲག་ཏུ་འགྲོ་བའི་ཕྱིར་རྒྱལ་བའི་ལྷག་པའི་བསམ་པ་ཞེས་བྱ་བ་ལ་སོགས་པ་གསུངས་པ་དང་། ཡང་ལྷག་པའི་བསམ་པ་ཞེས་བྱ་བ་ནི་འབྱུང་པོ་རྣམས་ལུས་ངེས་པའོ་༎ སེམས་ཅན་ཐམས་ཅད་ལ་བྱམས་པའོ་༎ འཕགས་པ་རྣམས་ལ་ཕན་པར་སེམས་པའོ་༎ འཕགས་པ་མ་ཡིན་པ་ལ་སྙིང་རྗེ་བའོ་༎ བླ་མ་ལ་རིམ་གྲོ་བྱེད་པའོ་༎ དཔུང་གཉེན་མེད་པ་རྣམས་ལ་དཔུང་གཉེན་ནོ་༎ སྐྱབས་མེད་པ་རྣམས་ལ་སྐྱབས་སོ་༎ གླིང་མེད་པ་རྣམས་ལ་གླིང་ངོ་། མགོན་མེད་པ་རྣམས་ལ་མགོན་ནོ་༎ གྲོགས་མེད་པ་རྣམས་ལ་གྲོགས་སོ་༎ གྱ་གྱུ་ཅན་རྣམས་ལ་དྲང་བའོ་༎ དམུ་རྒོད་རྣམས་ལ་གསལ་བའོ་༎ ག-ཡོ་ཅན་རྣམས་ལ་ག-ཡོ་མེད་པའོ་༎ སྒྱུ་ཅན་རྣམས་ལ་སྒྱུ་མེད་པའོ་༎ བྱས་པ་མི་གཟོ་བ་རྣམས་ལ་བྱས་པ་གཟོ་བའོ་༎ འཁུ་བ་རྣམས་ལ་བྱས་པ་ཚོར་བའོ་༎ མི་ཕན་པ་རྣམས་ལ་ཕན་འདོགས་པའོ་༎ ལོག་པར་ཞུགས་པ་ལ་བདེན་པའོ་༎ ཕོ་ཐེགས་༄༡༥༧བ་ཅན་ལ་ང་རྒྱལ་མེད་པའོ་༎ ལེགས་པར་བྱས་པ་རྣམས་ལ་མི་སྨོད་པའོ་༎ གཞན་གྱི་འཁྲུལ་པ་ལ་མི་རྩོད་པའོ་༎ ལོག་པར་ཞུགས་པ་རྣམས་ལ་ཀུན་དུ་སྲུང་བའོ་༎ ཐབས་ཀྱི་དགེ་བ་སྤྱོད་པ་ཐམས་ཅད་ལ་ཉེས་པར་མི་ལྟ་བའོ་༎ སྦྱིན་པའི་གནས་རྣམས་ལ་རིམ་གྲོ་བྱེད་པའོ་༎ བསྟན་པ་ལ་མཐུན་པར་འཛིན་པའོ་ཞེས་བྱ་བ་ལ་སོགས་པ་གསུངས་པ་ལྟ་བུའོ་༎ དེ་ལྟར་བརྩོན་པ་དང་བསམ་པ་ལ་བརྟན་པར་བྱས་ནས་། སྙིང་རྗེ་མདུན་དུ་བཞག་ནས་སུ་༎ དགེ་བ་སྤེལ་ལ་ནན་ཏན་བྱ་༎ ཆོས་ཡང་དག་པར་སྡུད་པའི་མདོ་ལས་ཇི་སྐད་གསུངས་པ་ལྟ་བུ་སྟེ་། དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་འདི་སྐད་ཅེས་གསོལ་ཏོ་༎ བཅོམ་ལྡན་འདས་བྱང་ཆུབ་སེམས་དཔས་ཆོས་ཤིན་ཏུ་མང་པོ་ལ་བསླབ་པར་མི་བགྱིའོ་༎ བཅོམ་ལྡན་འདས་བྱང་ཆུབ་སེམས་དཔས་ཆོས་གཅིག་རབ་ཏུ་གཟུང་ཞིང་རབ་ཏུ་རྟོགས་པར་བགྱིས་ན་། བཅོམ་ལྡན་འདས་སངས་རྒྱས་ཀྱི་ཆོས་ཐམས་ཅད་དེའི་ལག་མཐིལ་དུ་མཆིས་པ་ལགས་སོ་༎ ཆོས་གཅིག་པུ་གང་ཞེ་ན་། འདི་ལྟ་སྟེ་། སྙིང་རྗེ་ཆེན་པོའོ་༎ བཅོམ་ལྡན་འདས་སྙིང་རྗེ་ཆེན་པོས་ནི་སངས་རྒྱས་ཀྱི་ཆོས་ཐམས་ཅད་བྱང་ཆུབ་སེམས་དཔའ་རྣམས་ཀྱི་ལག་མཐིལ་དུ་མཆིས་པ་ལགས་སོ་༎ བཅོམ་ལྡན་འདས་འདི་ལྟ་སྟེ་། དཔེར་ན་འཁོར་ལོས་སྒྱུར་བའི་རྒྱལ་པོའི་འཁོར་ལོ་རིན་པོ་ཆེ་གང་དུ་མཆི་བ་དེར་དཔུང་གི་ཚོགས་ཐམས་ཅད་མཆིའོ་༎ བཅོམ་ལྡན་འདས་དེ་བཞིན་དུ་བྱང་ཆུབ་སེམས་དཔའི་སྙིང་རྗེ་ཆེན་པོ་གང་དུ་མཆི་བ་དེར་སངས་རྒྱས་ཀྱི་ཆོས་ཐམས་ཅད་མཆིའོ་༎ བཅོམ་ལྡན་འདས་འདི་ལྟ་སྟེ་། དཔེར་ན་གདུགས་ཤར་ན་སེམས་ཅན་རྣམས་ཀྱི་བྱ་བ་ཐམས་ཅད་ཤིན་ཏུ་མང་བར་འགྱུར་རོ་༎ བཅོམ་ལྡན་འདས་དེ་བཞིན་དུ་སྙིང་རྗེ་ཆེན་པོ་གང་དུ་ཤར་བར་གྱུར་པ་དེར་བྱང་ཆུབ་བྱེད་པའི་ཆོས་ཀྱི་བྱ་བ་གཞན་རྣམས་ཀྱང་ཤིན་ཏུ་མང་བར་འགྱུར་རོ་༏་། བཅོམ་ལྡན་འདས་འདི་ལྟ་སྟེ་། དཔེར་ན་ཡིད་ཀྱིས་བྱིན་གྱིས་བརླབས་པའི་དབང་པོ་ཐམས་ཅད་ནི་རང་རང་གི་ཡུལ་འཛིན་པ་ལ་འཇེབས་པར་འགྱུར་རོ་༎ བཅོམ་ལྡན་འདས་དེ་བཞིན་དུ་སྙིང་རྗེ་ཆེན་པོས་བྱིན་གྱིས་བརླབས་པའི་བྱང་ཆུབ་པར་བྱེད་པའི་ཆོས་རྣམས་རང་རང་གི་བྱ་བ་ལ་རབ་ཏུ་༄༡༥༨ཨ་༌་༎ འཇེབས་པར་འགྱུར་རོ་༎ བཅོམ་ལྡན་འདས་འདི་ལྟ་སྟེ་། དཔེར་ན་སྲོག་གི་དབང་པོ་མཆིས་ན་དབང་པོ་གཞན་རྣམས་འབྱུང་བར་འགྱུར་རོ་༎ བཅོམ་ལྡན་འདས་དེ་བཞིན་དུ་སྙིང་རྗེ་ཆེན་པོ་མཆིས་ན་བྱང་ཆུབ་པར་བྱེད་པའི་ཆོས་གཞན་རྣམས་ཀྱང་འབྱུང་བར་འགྱུར་ཞེས་བྱ་བའོ་༏་།འཕགས་པ་བློ་གྲོས་མི་ཟད་པའི་མདོ་ལས་ཀྱང་། བཙུན་པ་ཤ་ར་དབ༹་ཏིའི་བུ་འདི་ལྟ་སྟེ་། དཔེར་ན་དབུགས་འབྱུང་བ་དང་རྔུབ་པ་ནི་། སྐྱེས་བུའི་སྲོག་གི་དབང་པོའི་སྔོན་དུ་འགྲོ་བའོ་༎ དེ་བཞིན་དུ་བྱང་ཆུབ་སེམས་དཔའ་ཐེག་པ་ཆེན་པོ་བསྒྲུབ་པའི་སྙིང་རྗེ་ཆེན་པོ་ཡང་སྔོན་དུ་འགྲོ་བའོ་༏་། དེ་བཞིན་དུ་སྦྱར་ཏེ་། འདི་ལྟ་སྟེ་། དཔེར་ན་ཚོང་དཔོན་ནམ་ཁྱིམ་བདག་བུ་གཅིག་པ་ལ་སྙིང་ཐག་པ་ནས་སྡུག་པར་འཛིན་པ་དེ་བཞིན་དུ་། བྱང་ཆུབ་སེམས་དཔའ་སྙིང་རྗེ་ཆེན་པོ་ལ་གནས་པ་ཡང་སེམས་ཅན་ཐམས་ཅད་ལ་སྙིང་ཐག་པ་ནས་སྡུག་པར་འཛིན་པ་ཡིན་ནོ་བཞིན་དུ་། 
 इति ॥	ཞེས་གསུངས་སོ་༎ འདི་ཇི་ལྟར་བསྒོམ་པར་བྱ་ཞེ་ན་། རང་གིས་སྔོན་མྱོང་བ་དང་མྱོང་བར་འགྱུར་བའི་སྡུག་བསྔལ་དང་འཇིགས་པ་རྣམ་པ་དུ་མ་རང་གིས་ཤིན་ཏུ་མི་འདོད་པ་བསྒོམས་ཏེ་། བྱམས་པ་དང་ལྡན་པས་སྡུག་པ་ལ་སོགས་པ་ལ་བྱམས་པ་བཞིན་དུ་བསྒོམ་པར་བྱ་བའམ་ད་ལྟར་བྱུང་བའི་སྡུག་བསྔལ་གྱིས་ཉེན་པ་རྣམས་དང་སྡུག་བསྔལ་ཆེན་པོའི་རྒྱ་མཚོ་འཁོར་བ་ཡུན་རིང་པོ་དུས་ཚིགས་མེད་པ་ན་སྡུག་བསྔལ་དང་ལྡན་པ་རྣམས་ལ་བསྒོམ་པར་བྱའོ་༎ འཕགས་པ་ས་བཅུ་པ་ལས་ཇི་སྐད་གསུངས་པ་ལྟ་བུ་སྟེ་། དེ་འདི་སྙམ་དུ་སེམས་ཏེ་། ཀྱེ་མའོ་བྱིས་པ་སོ་སོའི་སྐྱེ་བོ་འདི་དག་ནི་མི་ཤེས་པ་རྨོངས་པ་དག་སྟེ་། དེ་དག་གི་ལུས་གྲངས་མེད་པ་འགགས་ལ་འགག་པར་འགྱུར་ཞིང་འགག་བཞིན་ཏེ་། དེ་ལྟར་མཆི་ཡང་ལུས་ལ་ཡིད་འབྱུང་བ་མི་སྐྱེད་ཅིང་། སྡུག་བསྔལ་གྱི་འཁྲུལ་འཁོར་ཇེ་བས་ཇེ་འཕེལ་དུ་བྱེད་། འཁོར་བའི་རྒྱུད་ལས་མི་ལྡོག་ཕུང་པོའི་གནས་མི་འདོར་༎ ཁམས་ཀྱི་སྦྲུལ་དག་གིས་སྐྱོ་བར་མི་འགྱུར་། དགའ་བའི་འདོད་ཆགས་ཀྱིས་རྨོངས་པ་རྟོགས་པར་མི་བྱེད་། སྐྱེ་མཆེད་ཀྱི་གྲོང་སྟོང་པ་ལ་མི་ལྟ་། ངར་འཛིན་པ་དང་ང་ཡིར་འཛིན་པའི་ཕྲ་རྒྱས་མི་སྤོང་། ང་རྒྱལ་དང་ལྟ་བའི་ཟུག་རྡུ་མི་འབྱིན་། འདོད་ཆགས་དང་ཞེ་༄༡༥༨བ་སྡང་དང་གཏི་མུག་གི་མེ་ལྕེ་འབར་བ་ཞི་བར་མི་བྱེད་། མ་རིག་པའི་མུན་པ་མི་སེལ་། སྲེད་པའི་རྒྱ་མཚོ་མི་སྐེམས་། སྟོབས་བཅུའི་དེད་དཔོན་ཡོངས་སུ་མི་ཚོལ་ཞིང་བདུད་ཀྱི་བསམ་པ་ཐིབས་པོའི་རྗེས་སུ་སོང་བ་སྟེ་། འཁོར་བའི་རྒྱ་མཚོ་རྣམ་པར་རྟོག་པ་རྣམ་པ་སྣ་ཚོགས་ཀྱི་ཆུ་སྲིན་འཛིན་ཁྲིས་དཀྲུགས་པས་ཡོངས་སུ་ག-ཡེངས་པ་ངོ་མཚར་ཆེ་སྟེ་། མ་ལ་བདག་གིས་སེམས་ཅན་དེ་ལྟར་སྡུག་བསྔལ་གྱིས་ཉམ་ཐག་པ་། མགོན་མེད་པ་། དཔུང་གཉེན་མེད་པ་། སྐྱབས་མེད་པ་། གནས་མེད་པ་། གཞི་མེད་པ་། རྟེན་མེད་པ་། ལོང་བར་གྱུར་པ་། མ་རིག་པའི་སྒོ་ངའི་སྦུབས་དང་སྤྲིས་ག-ཡོགས་པ་། མུན་པས་ཟིལ་གྱིས་ནོན་པ་དེ་དག་གི་དོན་དུ་གཅིག་པུ་གཉིས་སུ་མེད་པར་གྱུར་ནས་། བསོད་ནམས་དང་ཡེ་ཤེས་ཀྱི་ཚོགས་བསག་པར་བྱ་བ་རྣམ་པ་ཇི་ལྟ་བུས་སེམས་ཅན་དེ་དག་ཤིན་ཏུ་རྣམ་པར་དག་པ་འཐོབ་པར་འགྱུར་བ་ནས་། སྟོབས་བཅུའི་སྟོབས་ཀྱིས་ཡེ་ཤེས་ཆགས་པ་མེད་པའི་བར་གྱི་མཐར་ཐུག་པ་འཐོབ་པར་འགྱུར་བའི་རྣམ་པ་དེ་ལྟ་བུའི་བསོད་ནམས་དང་ཡེ་ཤེས་ཀྱི་ཚོགས་བསག་པར་བྱའོ་སྙམ་མོ་ཞེས་བྱའོ་ནས་། ༎ ཡང་དེ་ཉིད་ལས་གསུངས་པ་། ཀྱེ་མའོ་སེམས་ཅན་འདི་དག་ནི་འཁོར་བའི་མྱ་ངན་གྱི་ལམ་དུ་ཞུགས་པ་། སེམས་ཅན་དམྱལ་བ་དང་དུད་འགྲོའི་གནས་དང་གཤིན་རྗེའི་འཇིག་རྟེན་གྱི་ག-ཡང་ས་ལ་མངོན་དུ་ཕྱོགས་པ་། ལྟ་བ་ངན་པའི་དྲ་བ་ཉམ་ང་བར་ཞུགས་པ་གཏི་མུག་གི་ཐིབས་པོས་ཀུན་ནས་པ་། ཡོག་པ་། ལོག་པའི་ལམ་དུ་ཞུགས་པ་། ལྡོངས་པར་གྱུར་པ་། ཡོངས་སུ་འདྲེན་པ་མེད་པ་ཞེས་བྱ་བ་ནས་། དེ་བཞིན་དུ་སྦྱར་ཏེ་། འཁོར་བ་རྒྱུན་གྱིས་བདས་པ་། སྲིད་པའི་ཀླུང་དུ་ཞུགས་པ་། ཤུགས་དྲག་པོས་བདས་ཏེ་བལྟ་བའི་མཐུ་མེད་པ་འདོད་པ་དང་གནོད་སེམས་དང་རྣམ་པར་འཚེ་བའི་རྣམ་པར་རྟོག་པ་མང་པོའི་རྗེས་སུ་ཞུགས་པ་། འཇིག་ཚོགས་ལ་ལྟ་བ་ཆུ་སྲིན་ཆེན་པོས་ཟིན་པ་། འདོད་པ་ཐིབས་པོའི་ཀློང་དུ་ཞུགས་པ་། དགའ་བ་ཅན་དང་འདོད་ཆགས་ཀྱི་དཀྱིལ་དུ་ཀུན་དུ་ཐོགས་པ་། ངའོ་སྙམ་པའི་ང་རྒྱལ་གྱི་ཐང་ལ་འཁྱམས་པ་། དཔུང་གཉེན་མེད་པ་། སྐྱེ་མཆེད་ཀྱི་གྲོང་ནས་མ་འཕགས་པ་། སྒྲོལ་བ་ལ་མཁས་པ་དང་བྲལ་བར་གྱུར་པ་ཡིན་གྱི་། དེ་དག་བདག་གིས་སྙིང་༄༡༥༩ཨ་༌་༎ རྗེ་ཆེན་པོ་དང་དགེ་བའི་རྩ་བའི་སྟོབས་ཀྱིས་བཏོན་ཏེ་། ཐམས་ཅད་མཁྱེན་པའི་གླིང་འཚེ་བ་མེད་པ་རྡུལ་མེད་པ་འཇིགས་པ་དང་སྐྲག་པ་ཐམས་ཅད་མེད་པ་ལ་རབ་ཏུ་དགོད་པར་བྱའོ་༎ ཀྱེ་མའོ་སེམས་ཅན་འདི་དག་ནི་སྡུག་བསྔལ་བ་དང་ཡིད་མི་བདེ་བ་དང་འཁྲུག་པ་མང་པོ་མང་བ་། སྡུག་པ་དང་མི་སྡུག་པ་དང་འབྲེལ་པ་། མྱ་ངན་དང་སྨྲེ་སྔགས་འདོན་པ་དང་བཅས་པའི་རྗེས་སུ་རྒྱུ་བ་། སྲེད་པའི་སྒྲོག་ཏུ་བཅུག་། ཁམས་གསུམ་པའི་མ་རིག་པའི་ཐིབས་པོས་ཀུན་ནས་ཁེབས་པ་ཡིན་གྱི་། དེ་དག་བདག་གིས་ཁམས་གསུམ་པའི་གནས་ཐམས་ཅད་ལ་དབེན་པ་། མྱ་ངན་ལས་འདས་པ་ལ་རབ་ཏུ་དགོད་པར་བྱའོ་ཞེས་བྱ་བ་ལ་སོགས་པའོ་༎ དེ་ལྟར་བརྩོན་པ་དང་བསམ་པ་དང་སྙིང་རྗེ་གཅིག་གིས་གཅིག་བརྟན་པར་བྱས་པ་དེ་དག་གི་བསོད་ནམས་མངོན་པར་སྤེལ་པ་རྩོམ་མོ་༎ དེ་ལ་རེ་ཞིག་བཟང་པོ་སྤྱོད་པའི་ཆོ་ག་བཞིན་༎ ཕྱག་འཚལ་ལ་སོགས་གུས་པར་བྱ་༏་། དྲག་ཤུལ་ཅན་གྱིས་ཞུས་པ་ལས་། ཉིན་ལན་གསུམ་མཚན་ལན་གསུམ་དུ་། གཙང་བ་དང་གོས་གཙང་མ་བགོས་ཏེ་ཕུང་པོ་གསུམ་པ་བཀླག་པར་བྱའོ་ཞེས་གསུངས་སོ་༎ དེ་ལ་ཕུང་པོ་གསུམ་ནི་སྡིག་པ་བཤགས་པ་དང་། བསོད་ནམས་ཀྱི་རྗེས་སུ་ཡི་རང་བ་དང་། སངས་རྒྱས་ལ་བསྐུལ་བ་ཞེས་བྱ་བ་སྟེ་བསོད་ནམས་ཀྱི་ཕུང་པོ་ཡིན་པའི་ཕྱིར་རོ་༎ དེ་ལ་ཕྱག་འཚལ་བ་ནི་སྡིག་པ་བཤགས་པའི་ནང་དུ་འདུས་ཏེ་སངས་རྒྱས་ལ་ཕྱག་འཚལ་ནས་སྡིག་པ་བཤགས་སོ་ཞེས་ཉེ་བ་འཁོར་གྱིས་ཞུས་པ་ལས་བསྟན་པའི་ཕྱིར་རོ་༎ གསོལ་བ་གདབ་པ་ནི་བསྐུལ་བ་དང་དོན་གཅིག་པའི་ཕྱིར་རོ་༎ མཆོད་པ་ནི་འབྱོར་པ་མེད་པའི་ཕྱིར་མི་རྟག་པས་མ་སྨོས་སོ་༎ ཡིད་དང་ངག་ནི་མདོ་སྡེ་གཞན་ལས་གྲགས་པའི་ཕྱིར་མ་བཤད་དེ་༎ ཚིག་གསུམ་ནི་གཙོ་བོ་ཡིན་པར་ཤེས་པར་བྱའོ་༎ དེ་ལ་ཕྱག་འཚལ་བ་ནི་སངས་རྒྱས་ཐམས་ཅད་ལ་ཕྱག་འཚལ་ལོ་ཞེས་བྱ་བ་ལྟ་བུ་སྟེ་། ཚིགས་སུ་བཅད་པ་བཞི་པ་དང་། ཇི་ལྟར་སྟོན་པའི་བསྟོད་པ་དང་། བཟང་པོ་སྤྱོད་པ་ལ་སོགས་པའི་ཚིགས་སུ་བཅད་པ་རྣམས་ཀྱིས་སོ་༎ མཆོད་པ་ནི་འཕགས་པ་དཀོན་མཆོག་སྤྲིན་གྱི་མདོ་ལས་ཇི་སྐད་གསུངས་པ་ལྟ་བུ་སྟེ་། རིགས་ཀྱི་བུ་འདི་ལ་བྱང་ཆུབ་སེམས་དཔའ་༄༡༥༩བ་མེ་ཏོག་གི་རྣམ་པའམ་འབྲས་བུའི་རྣམ་པ་ང་ཡིར་བྱ་བ་མེད་པ་ཡོངས་སུ་གཟུང་བ་མེད་པ་གང་ཡིན་པ་དེ་རྣམས་ཉིན་ལན་གསུམ་མཚན་ལན་གསུམ་སངས་རྒྱས་དང་བྱང་ཆུབ་སེམས་དཔའ་རྣམས་ལ་འབུལ་ལོ་༎ དགེ་བའི་རྩ་བ་དེ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོའོ་༎ དེ་བདུག་པའི་ཤིང་ངམ་སྤོས་ཀྱི་ཤིང་ངམ་རིན་པོ་ཆེའི་ཤིང་ངམ་དཔག་བསམ་གྱི་ཤིང་ངམ་མེ་ཏོག་གི་ཤིང་ངམ་འབྲས་བུའི་ཤིང་ང་ཡིར་བྱ་བ་མེད་པ་ཡོངས་སུ་གཟུང་བ་མེད་པ་གང་ཡིན་པ་དེ་ལྟ་བུ་དེ་དག་ཀྱང་ཉིན་ལན་གསུམ་མཚན་ལན་གསུམ་སངས་རྒྱས་དང་བྱང་ཆུབ་སེམས་དཔའ་རྣམས་ལ་འབུལ་ལོ་ཞེས་བྱ་བའོ་༎ དམ་ཚིག་གསུམ་བཀོད་པའི་རྒྱལ་པོ་ལས་ཀྱང་ཐང་ལས་སྐྱེས་པའི་རིན་པོ་ཆེའི་རྣམས་དང་ཆུ་ལས་སྐྱེས་པའི་རིན་པོ་ཆེའི་རི་རྣམས་དང་ཐང་ལས་སྐྱེས་པའི་རིན་པོ་ཆེ་ལ་སོགས་པ་ཕྱོགས་བཅུ་ན་རྣམས་པར་གནས་པ་ང་ཡིར་བྱ་བ་མེད་པ་ཡོངས་སུ་གསུང་བ་མེད་པ་རྣམས་འབུལ་ལོ་ཞེས་གསུངས་སོ་༎ ཕྱོགས་འདིས་སྨན་ཐམས་ཅད་དང་བཅུད་ཀྱིས་ལེན་ཐམས་ཅད་དང་ཆུ་ཐམས་ཅད་དང་ཁ་ན་མ་ཐོ་བ་མེད་པའི་ཆུའི་དཀྱིལ་འཁོར་དང་གསེར་གྱི་དཀྱིལ་འཁོར་ཐམས་ཅད་དང་། འཇིག་རྟེན་གྱི་ཁམས་ཆགས་པ་རྣམས་ན་རོ་དང་རེག་པ་མཆོག་ཏུ་ཕུན་སུམ་ཚོགས་པའི་ས་ཞག་དང་བདུད་རྩིའི་སྦུ་གུ་དང་མ་རྨོས་མ་བཏབ་པའི་འབྲས་བུ་སའ་ལུ་དང་བྱང་གི་སྒྲ་མི་སྙན་གྱི་གླིང་དང་འཇིག་རྟེན་གྱི་ཁམས་ཡོངས་སུ་དག་པ་རྣམས་ན་ཡོད་པ་མཆོག་ཏུ་ཉམས་དགའ་བའི་ལོངས་སྤྱོད་རྣམས་འབུལ་ལོ་༎ འཕགས་པ་དཀོན་མཆོག་སྤྲིན་ལས་འདི་སྐད་དུ་། དེ་མདོ་སྡེ་རྣམས་ལས་མཆོད་པ་དང་རིམ་གྲོ་བྱ་བ་རྒྱ་ཆེན་པོ་གང་ཡིན་པ་དེ་ལྟ་བུ་དག་ཉན་ཅིང་། དེ་དག་སྙིང་ཐག་པ་ནས་ལྷག་པའི་བསམ་པ་མཆོག་གིས་སངས་རྒྱས་དང་བྱང་ཆུབ་སེམས་དཔའ་རྣམས་ལ་ཡོངས་སུ་བསྔོའོ་ཞེས་བྱ་བ་དང་། དེ་བཞིན་དུ་མཆོད་པ་དང་རིམ་གྲོ་སྣ་ཚོགས་བྱ་བ་རྗེས་སུ་སེམས་སོ་ཞེས་གསུངས་སོ་༎ བཤགས་པ་ནི་སྔར་བརྗོད་པ་ཉིད་དོ་༎ འཕགས་པ་བློ་གྲོས་མི་ཟད་པའི་མདོ་ལས་ནི་། བདག་དང་གཞན་གྱི་སྡིག་པ་བཤགས་པ་ནི་བསོད་ནམས་ཀྱི་ཚོགས་སུ་བརྗོད་དོ་༎ རྗེས་སུ་ཡི་རང་བ་ནི་བཟང་པོ་སྤྱོད་པའི་ཚིགས་༄༡༦༠ཨ་༌་༎ སུ་བཅད་པའམ་། ཟླ་བ་སྒྲོན་མའི་རྗེས་སུ་ཡི་རང་བའི་ལེའུ་ལས་སོ་༎ གསོལ་བ་གདབ་པ་ནི་བཟང་པོ་སྤྱོད་པ་ཉིད་ཀྱིས་སོ་༎ ཡོངས་སུ་བསྔོ་བ་ནི་མཐའ་དག་བཟང་པོ་སྤྱོད་པ་ཉིད་དུ་རྫོགས་པའམ་། རྡོ་རྗེ་རྒྱལ་མཚན་གྱི་ཡོངས་སུ་བསྔོ་བ་ཡང་ཡིན་པར་བལྟའོ་༎ ཡང་ན་ས་བཅུ་པ་ལས་གསུངས་པའི་སྨོན་ལམ་ཆེན་པོ་རྣམས་ཏེ་། འདི་ལྟ་སྟེ་། སངས་རྒྱས་མ་ལུས་པ་ལ་མཆོད་པ་དང་། རིམ་གྲོ་ལྷག་མ་མེད་པ་མཐའ་དག་བྱ་བའི་ཕྱིར་རྣམ་པ་ཐམས་ཅད་ཀྱི་མཆོག་དང་ལྡན་པ་། མོས་པ་རྒྱ་ཆེན་པོ་རྣམ་པར་དག་པ་ཆོས་ཀྱི་དབྱིངས་ཀྱིས་ཀླས་པར་རྒྱ་ཆེ་བ་ནམ་མཁའི་ཁམས་ཀྱི་མཐས་གཏུགས་པ་། ཕྱི་མའི་མཐའི་མུར་ཐུག་པ་། བསྐལ་པ་བགྲང་བར་སངས་རྒྱས་འབྱུང་བ་བགྲངས་པ་ཐམས་ཅད་ལ་མཆོད་པ་དང་རིམ་གྲོ་ཆེན་པོ་བྱ་བ་རྒྱུན་མི་འཆད་པའི་སྨོན་ལམ་ཆེན་པོ་དང་པོ་མངོན་པར་བསྒྲུབ་པོ་༎ འདི་ལྟ་སྟེ་། དེ་བཞིན་གཤེགས་པ་ཐམས་ཅད་ཀྱིས་གསུངས་པའི་ཆོས་ཀྱི་ཚུལ་ཡང་དག་པར་བཟུང་བ་དང་། སངས་རྒྱས་ཐམས་ཅད་ཀྱི་བྱང་ཆུབ་ཡང་དག་པར་ཡོངས་སུ་བཟུང་བ་དང་། ཡང་དག་པར་རྫོགས་པའི་སངས་རྒྱ་ཐམས་ཅད་ཀྱི་བསྟན་པ་ཡོངས་སུ་བསྲུང་བའི་ཕྱིར་། ཆོས་ཀྱི་དབྱིངས་ཀྱིས་ཀླས་པར་རྒྱ་ཆེ་བ་། མཁའི་ཁམས་ཀྱི་མཐས་གཏུགས་པ་། ཕྱི་མའི་མཐའི་མུར་ཐུག་པ་། བསྐལ་པ་བགྲང་བར་སངས་རྒྱས་འབྱུང་བ་བགྲངས་པ་ཐམས་ཅད་ཀྱིས་དམ་པའི་ཆོས་ཡོངས་སུ་བཟུང་བ་རྒྱུན་མི་འཆད་པའི་སྨོན་ལམ་ཆེན་པོ་གཉིས་པ་མངོན་པར་བསྒྲུབ་པོ་༎ འདི་ལྟ་སྟེ་། འཇིག་རྟེན་གྱི་ཁམས་རབ་འབྱམ་མ་ལུས་པ་ཐམས་ཅད་དུ་སངས་རྒྱས་འབྱུང་བ་ཐམས་ཅད་ཀྱི་དགའ་ལྡན་གྱི་ཕོ་བྲང་ན་བཞུགས་པ་ཐོག་མར་མཛད་དེ་། འཕོ་བ་དང་གཤེགས་པ་དང་། ལྷུམས་ན་བཞུགས་པ་དང་། བལྟམ་*bltams?་པ་དང་། གཞོན་ནུ་རོལ་པ་དང་། བཙུན་མོའི་འཁོར་གྱི་ནང་ན་བཞུགས་པ་དང་། མངོན་པར་འབྱུང་བ་དང་། དཀའ་བ་སྤྱད་པ་དང་། བྱང་ཆུབ་ཀྱི་སྙིང་པོར་གཤེགས་པ་དང་། བདུད་འདུལ་བ་དང་། མངོན་པར་རྫོགས་པར་བྱང་ཆུབ་པ་དང་། ཆོས་ཀྱི་འཁོར་ལོ་བསྐོར་བར་བསྐུལ་བ་དང་། ཡོངས་སུ་མྱ་ངན་ལས་འདས་པ་ཆེན་པོ་སྟོན་པའི་དྲུང་དུ་འགྲོ་ཞིང་མཆོད་པ་དང་༄༡༦༠བ་ཆོས་ཀྱིས་ཡང་དག་པར་བསྡུ་བའི་སྦྱོར་བ་སྔོན་དུ་འགྲོ་བས་ཐམས་ཅད་དུས་གཅིག་ཏུ་བསྒྲུབ་པའི་ཕྱིར་། ཆོས་ཀྱི་དབྱིངས་ཀྱི་མཐས་ཀླས་པར་རྒྱ་ཆེན་བ་། ནམ་མཁའི་ཁམས་ཀྱི་མཐས་གཏུགས་པ་། ཕྱི་མའི་མཐའི་མུར་ཐུག་པ་། བསྐལ་པ་བགྲང་བར་སངས་རྒྱས་འབྱུང་བ་བགྲངས་པ་ཐམས་ཅད་ཀྱི་གན་དུ་འགྲོ་བ་རྒྱུན་མི་འཆད་པའི་སྨོན་ལམ་ཆེན་པོ་གསུམ་པ་མངོན་པར་བསྒྲུབ་པོ་༎ འདི་ལྟ་སྟེ་། བྱང་ཆུབ་སེམས་དཔའི་སྤྱོད་པ་ཐམས་ཅད་ཤིན་ཏུ་རྒྱས་པ་། ཆེ་བ་། ཚད་མེད་པ་། ཐ་མི་དད་པ་། ཕ་རོལ་ཏུ་ཕྱིན་པ་ཐམས་ཅད་ཀྱིས་བསྡུས་པ་། ས་ཡོངས་སུ་སྦྱོང་བ་། ཡན་ལག་དང་། ཉེ་བའི་ཡན་ལག་ཏུ་བཅས་པ་བསྒྲུབ་པ་དང་། མཚན་ཉིད་འདྲ་བ་དང་། མི་འདྲ་བ་དང་། འདུ་བ་དང་། རྒྱས་པ་དང་བཅས་པའི་བྱང་ཆུབ་སེམས་དཔའི་སྤྱོད་པར་གྱུར་པའི་སའི་ལམ་ཐམས་ཅད་ཇི་ལྟ་བ་བཞིན་དུ་སྟོན་པས་ཕ་རོལ་ཏུ་ཕྱིན་པ་ཡོངས་སུ་སྦྱང་བར་བྱ་བའི་གདམས་ངག་དང་རྗེས་སུ་བསྟན་པ་རབ་ཏུ་སྦྱིན་པས་བརྟན་པའི་སེམས་བསྐྱེད་པ་མངོན་པར་བསྒྲུབ་པའི་ཕྱིར་། ཆོས་ཀྱི་དབྱིངས་ཀྱིས་ཀླས་པར་རྒྱ་ཆེ་བ་། ནམ་མཁའི་ཁམས་ཀྱི་མཐས་གཏུགས་པ་། ཕྱི་མའི་མཐའི་མུར་ཐུག་པ་། བསྐལ་པ་བགྲང་བར་སྤྱོད་པ་། བགྲངས་པ་ཐམས་ཅད་དུ་རྒྱུན་མི་འཆད་པར་མངོན་པར་བསྒྲུབ་པའི་སྨོན་ལམ་ཆེན་པོ་བཞི་པ་མངོན་པར་བསྒྲུབ་པོ་༎ འདི་ལྟ་སྟེ་། སེམས་ཅན་གྱི་ཁམས་མ་ལུས་པ་ཐམས་ཅད་གཟུགས་ཅན་དང་། གཟུགས་མེད་པ་དང་། འདུ་ཤེས་ཅན་དང་། འདུ་ཤེས་ཅན་མ་ཡིན་པ་དང་། འདུ་ཤེས་མེད་འདུ་ཤེས་མེད་མིན་དང་། སྒོ་ང་ལས་སྐྱེས་པ་དང་། མངལ་ནས་སྐྱེས་པ་དང་། དྲོད་གཤེར་ལས་སྐྱེས་པ་དང་། རྫུས་ཏེ་སྐྱེས་པ་དང་། ཁམས་གསུམ་དུ་གཏོགས་པ་། འགྲོ་བ་དྲུག་ཏུ་འདུས་པ་། སྐྱེ་བ་ཐམས་ཅད་དུ་གཏོགས་པར་། མིང་དང་གཟུགས་ཀྱིས་བསྡུས་པའི་སེམས་ཅན་མ་ལུས་པ་ཐམས་ཅད་ཡོངས་སུ་སྨིན་པར་བྱ་བར་སངས་རྒྱས་ཀྱི་ཆོས་ལ་གཟུད་པ་དང་འགྲོ་བ་བགྲངས་པ་ཐམས་ཅད་གཅད་པ་དང་ཐམས་ཅད་མཁྱེན་པའི་ཡེ་ཤེས་ལ་རབ་ཏུ་དགོད་པའི་ཕྱིར་། ཆོས་ཀྱི་དབྱིངས་ཀྱིས་ཀླས་པར་རྒྱ་ཆེ་བ་། ནམ་མཁའི་ཁམས་ཀྱི་མཐས་གཏུགས་པ་། ཕྱི་མའི་མཐའི་༄༡༦༡ཨ་༌་༎ མུར་ཐུག་པ་བསྐལ་པ་བགྲང་བར་སེམས་ཅན་གྱི་ཁམས་བགྲངས་པ་ཐམས་ཅད་ཡོངས་སུ་སྨིན་པར་བྱ་བ་རྒྱུན་མི་འཆད་པའི་སྨོན་ལམ་ཆེན་པོ་ལྔ་པ་མངོན་པར་བསྒྲུབ་པོ་༎ འདི་ལྟ་སྟེ་། འཇིག་རྟེན་གྱི་ཁམས་ཤིན་ཏུ་རྒྱས་པ་དང་། ཐ་གྲུ་ཆེ་བ་དང་། ཚད་མེད་པ་དང་། ཕྲ་བ་དང་། རགས་པ་དང་། སྣྲེལ་ཞི་དང་། སྤྱིའུ་ཚུགས་དང་། ངོས་ཕྱལ་བ་དང་། འཇུག་པའི་ཁྱིམ་ཅན་དང་། མིག་འཕྲུལ་ལྟར་རྣམ་པར་ཕྱེ་བ་དང་། ཕྱོགས་བཅུ་རྣམ་པ་ཐ་དད་པ་རྣམ་པར་འབྱེད་པ་ལ་འཇུག་པ་ལ་མ་ལུས་པ་། ཡེ་ཤེས་ཀྱི་ཁོང་དུ་ཆུད་པར་བྱ་ཞིང་མངོན་དུ་འགྱུར་བར་བྱ་བའི་ཕྱིར་། ཆོས་ཀྱི་དབྱིངས་ཀྱིས་ཀླས་པར་རྒྱ་ཆེ་བ་། ནམ་མཁའི་ཁམས་ཀྱི་མཐས་གཏུགས་པ་། ཕྱི་མའི་མཐའི་མུར་ཐུག་པ་། བསྐལ་པ་བགྲང་བར་འཇིག་རྟེན་གྱི་ཁམས་བགྲངས་པ་ཐམས་ཅད་དུ་འཇུག་པ་རྒྱུན་མི་འཆད་པའི་སྨོན་ལམ་ཆེན་པོ་དྲུག་པ་མངོན་པར་བསྒྲུབ་པོ་༎ འདི་ལྟ་སྟེ་། ཞིང་ཐམས་ཅད་ཞིང་གཅིག་དང་། ཞིང་གཅིག་ཞིང་ཐམས་ཅད་དུ་ཡང་དག་པར་གཞོལ་བར་བྱ་བ་ཡོངས་སུ་སྦྱོང་བ་དང་། སངས་རྒྱས་ཀྱི་ཞིང་ཚད་མེད་པ་དག་འོད་དང་རྣམ་པར་བཀོད་པའི་རྒྱན་གྱིས་རབ་ཏུ་བརྒྱན་པ་དང་། ཡོངས་སུ་དག་པའི་ལམ་དང་ལྡན་པས་ཉོན་མོངས་པ་ཐམས་ཅད་བསལ་བ་དང་། སེམས་ཅན་ཡེ་ཤེས་ཀྱི་འབྱུང་གནས་ཚད་མེད་པས་རབ་ཏུ་གང་བ་དང་། སངས་རྒྱས་ཀྱི་ཡུལ་རྒྱ་ཆེན་པོ་ལ་ཡང་དག་པར་གཞོལ་བ་དང་། སེམས་ཅན་གྱི་བསམ་པ་ཇི་ལྟ་བ་བཞིན་དུ་ཡང་དག་པར་བསྟན་ཅིང་ཤིན་ཏུ་ཚིམ་པར་བྱ་བའི་ཕྱིར་། ཆོས་ཀྱི་དབྱིངས་ཀྱིས་ཀླས་པར་རྒྱ་ཆེ་བ་། ནམ་མཁའི་ཁམས་ཀྱི་མཐས་གཏུགས་པ་། ཕྱི་མའི་མཐའི་མུར་ཐུག་པ་། བསྐལ་པ་བགྲང་བར་སངས་རྒྱས་ཀྱི་ཞིང་བགྲངས་པ་ཐམས་ཅད་ཡོངས་སུ་སྐྱོང་བ་རྒྱུན་མི་འཆད་པའི་སྨོན་ལམ་ཆེན་པོ་བདུན་པ་མངོན་པར་བསྒྲུབ་པོ་༎ འདི་ལྟ་སྟེ་། བྱང་ཆུབ་སེམས་དཔའ་ཐམས་ཅད་དང་བསམ་པ་དང་སྦྱོར་བ་གཅིག་པར་བྱ་བ་དང་། འགྲན་ཟླ་མེད་པའི་དགེ་བའི་རྩ་བ་བསག་པར་བྱ་བ་དང་། བྱང་ཆུབ་སེམས་དཔའ་ཐམས་ཅད་དང་དམིགས་པ་གཅིག་པས་མཉམ་པ་ཉིད་དུ་བྱ་བ་དང་། རྟག་ཏུ་རྒྱུན་མི་འཆད་པར་བྱང་ཆུབ་སེམས་དཔའ་དང་འགྲོགས་ཤིང་༄༡༦༡བ་མི་འབྲལ་བར་བྱ་བ་དང་། སངས་རྒྱས་འབྱུང་བ་ཅི་དགར་བསྟན་པར་བྱ་བ་དང་། རང་གི་སེམས་བསྐྱེད་པར་དེ་བཞིན་གཤེགས་པའི་མཐུ་ཡེ་ཤེས་ཀྱི་མཐུ་ཁོང་དུ་ཆུད་པར་བྱ་བ་དང་། མ་ཉམས་ཤིང་རྗེས་སུ་འགྲོ་བའི་མངོན་པར་ཤེས་པ་རབ་ཏུ་ཐོབ་པར་བྱ་བ་དང་དང་། ། འཇིག་རྟེན་གྱི་ཁམས་ཐམས་ཅད་རྣམ་པར་རྒྱུ་བར་བྱ་བ་དང་། འཁོར་གྱི་དཀྱིལ་འཁོར་ཐམས་ཅད་དུ་སྣང་བ་ཐོབ་པར་བྱ་བ་དང་། སྐྱེ་བ་ཐམས་ཅད་དུ་རང་གི་ལུས་རྗེས་སུ་འགྲོ་བར་བྱ་བ་དང་། ཐེག་པ་ཆེན་པོ་བསམ་གྱིས་མི་ཁྱབ་པ་དང་ལྡན་པར་བྱ་བ་དང་། བྱང་ཆུབ་སེམས་དཔའི་སྤྱོད་པ་སྤྱད་པར་བྱ་བའི་ཕྱིར་། ཆོས་ཀྱི་དབྱིངས་ཀྱིས་ཀླས་པར་རྒྱ་ཆེ་བ་། ནམ་མཁའི་ཁམས་ཀྱི་མཐས་གཏུགས་པ་། ཕྱི་མའི་མཐའི་མུར་ཐུག་པ་། བསྐལ་པ་བགྲང་བར་སྤྱོད་པ་བགྲངས་པ་ཐམས་ཅད་དུ་ཐེག་པ་ཆེན་པོ་ལ་འཛུད་པ་རྒྱུན་མི་འཆད་པའི་སྨོན་ལམ་ཆེན་པོ་བརྒྱད་པ་མངོན་པར་བསྒྲུབ་པོ་༎ འདི་ལྟ་སྟེ་། ཕྱིར་མི་ལྡོག་པའི་འཁོར་ལོ་ལ་ཡང་དག་པར་གནས་པའི་བྱང་ཆུབ་སེམས་དཔའི་སྤྱོད་པ་སྤྱད་པར་བྱ་བ་དང་། ལུས་དང་ངག་དང་ཡིད་ཀྱི་ལས་དོན་ཡོད་པར་བྱ་བ་དང་། མཐོང་མ་ཐག་ཏུ་སངས་རྒྱས་ཀྱི་ཆོས་ངེས་པར་ཐོབ་པར་བྱ་བ་དང་། དབྱངས་བརྗོད་མ་ཐག་ཏུ་ཡེ་ཤེས་ཁོང་དུ་ཆུད་པར་བྱ་བ་དང་། དད་པར་གྱུར་མ་ཐག་ཏུ་ཉོན་མོངས་པ་ལྡོག་པར་བྱ་བ་དང་། སྨན་གྱི་རྒྱལ་པོ་ལྟ་བུའི་ལུས་ཐོབ་པར་བྱ་བ་དང་། ཡིད་བཞིན་གྱི་ནོར་བུ་ལྟ་བུའི་ལུས་ཐོབ་པར་བྱ་བ་དང་། བྱང་ཆུབ་སེམས་དཔའ་སེམས་དཔའ་ཆེན་པོའི་སྤྱོད་པ་སྤྱད་པའི་ཕྱིར་། ཆོས་ཀྱི་དབྱིངས་ཀྱིས་ཀླས་པར་རྒྱ་ཆེ་བ་། ནམ་མཁའི་ཁམས་ཀྱི་མཐས་གཏུགས་པ་། ཕྱི་མའི་མཐའི་མུར་ཐུག་པ་། བསྐལ་པ་བགྲང་བར་སྤྱོད་པ་བགྲངས་པ་ཐམས་ཅད་དོན་ཡོད་པར་རྒྱུན་མི་འཆད་པའི་སྨོན་ལམ་ཆེན་པོ་དགུ་པ་མངོན་པར་བསྒྲུབ་པོ་༎ འདི་ལྟ་སྟེ་། འཇིག་རྟེན་གྱི་ཁམས་ཐམས་ཅད་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པར་བྱ་བ་དང་། བྱིས་པའི་ལམ་གཅིག་དང་ཐ་མི་དད་པར་བྱིས་པའི་ལམ་ཐམས་ཅད་དུ་སྐྱེ་བ་དང་། བྱང་ཆུབ་ཀྱི་སྙིང་པོར་གཤེགས་པ་དང་ཆོས་ཀྱི་འཁོར་ལོ་བསྐོར་བ་དང་། ཡོངས་སུ་མྱ་ངན་ལས་འདས་པ་ཆེན་པོ་བསྟན་པར་བྱ་བ་དང་། ༄༡༦༢ཨ་༌་༎ སངས་རྒྱས་ཀྱི་ཡུལ་ཆེན་པོ་མཐུ་དང་ཡེ་ཤེས་ཀྱི་རྗེས་སུ་འགྲོ་བས་སེམས་ཅན་གྱི་ཁམས་ཐམས་ཅད་ཀྱི་བསམ་པ་ཇི་ལྟ་བ་བཞིན་དུ་། སངས་རྒྱས་འབྱུང་བར་དལ་བ་། དལ་བ་ལ་རྟོགས་པར་བྱེད་། ཞི་བར་བྱེད་། ཐོབ་པར་བྱེད་ཅིང་བསྟན་པར་བྱ་བ་དང་། གཅིག་མངོན་དུ་ཡང་དག་པར་རྟོགས་པས་ཆོས་ཀྱི་དབྱིངས་ཐམས་ཅད་མྱ་ངན་ལས་འདས་པས་རྒྱས་པར་བྱ་བ་དང་། དབྱངས་གཅིག་བརྗོད་པས་སེམས་ཅན་གྱི་ཁམས་ཐམས་ཅད་ཀྱི་སེམས་ཚིམ་པར་བྱ་བ་བྱ་བ་དང་། དང་། ཡོངས་སུ་མྱ་ངན་ལས་འདས་པ་ཆེན་པོ་བསྟན་ཀྱང་སྤྱོད་པའི་སྟོབས་རྒྱུན་མི་གཅད་པ་དང་༏་ཡེ་ཤེས་ཆེན་པོས་ཆོས་ཐམས་ཅད་འབྱུང་བར་བྱེད་པ་བསྟན་པར་བྱ་བ་དང་། ཆོས་ཤེས་པར་བྱ་བ་དང་། རྫུ་འཕྲུལ་དང་སྒྱུ་མའི་མངོན་པར་ཤེས་པས་འཇིག་རྟེན་གྱི་ཁམས་ཐམས་ཅད་རྒྱས་པར་བྱ་བའི་ཕྱིར་། ཆོས་ཀྱི་དབྱིངས་ཀྱིས་ཀླས་པར་རྒྱ་ཆེ་བ་། ནམ་མཁའི་ཁམས་ཀྱི་མཐས་གཏུགས་པ་། ཕྱི་མའི་མཐའི་མུར་ཐུག་པ་། བསྐལ་པ་བགྲང་བར་མངོན་པར་རྫོགས་པར་བྱང་ཆུབ་པ་བགྲངས་པ་ཐམས་ཅད་དུ་ཐེག་པ་ཆེན་པོ་མངོན་པར་བསྒྲུབ་པ་རྒྱུན་མི་འཆད་པའི་སྨོན་ལམ་ཆེན་པོ་བཅུ་པོ་མངོན་པར་བསྒྲུབ་སྟེ་། སྨོན་ལམ་བཅུ་པོ་འདི་དག་མངོན་པར་བསྒྲུབ་པོ་༎ ཞེས་བྱ་བའོ་༏་།འདི་བསྒོམ་པའི་ཚེ་ཐམས་ཅད་ལ་ཡང་ཡོངས་སུ་བསྔོའོ་ཞེས་བྱ་བར་སྦྱར་རོ་༎ འཕགས་པ་སྤྱན་རས་གཟིགས་དབང་ཕྱུག་གི་རྣམ་པར་ཐར་པ་ལས་གང་གསུངས་པ་དེ་ཡང་འདི་ལྟར་བྱ་སྟེ་། དགེ་བའི་རྩ་བ་འདི་སེམས་ཅན་ཐམས་ཅད་ག-ཡང་སའི་འཇིགས་པ་དང་བྲལ་བར་བྱ་བའི་ཕྱིར་ཡོངས་སུ་བསྔོའོ་༎ སེམས་ཅན་ཐམས་ཅད་ཀྱི་རྒྱུན་ལས་བྱུང་བའི་འཇིགས་པ་རབ་ཏུ་ཞི་བར་བྱ་བ་དང་། སེམས་ཅན་ཐམས་ཅད་ཀྱི་རྨོངས་པའི་འཇིགས་པ་བཟློག་པའི་ཕྱིར་ཡོངས་སུ་བསྔོའོ་༎ སེམས་ཅན་ཐམས་ཅད་ཀྱི་བཅིང་བའི་འཇིགས་པ་བཅད་པ་དང་། སེམས་ཅན་ཐམས་ཅད་ཀྱི་སྲོག་འཆད་པར་བྱེད་པའི་འཇིགས་པ་རྣམ་པར་བཟློག་པ་དང་། སེམས་ཅན་ཐམས་ཅད་ཀྱི་ཡོ་བྱད་དང་བྲལ་བའི་འཇིགས་པ་བསལ་བ་དང་། སེམས་ཅན་ཐམས་ཅད་ཀྱི་འཚོ་བ་མེད་པའི་འཇིགས་པ་ཉེ་བར་ཞི་བར་བྱ་བ་དང་། སེམས་ཅན་ཐམས་ཅད་ཀྱི་ཚིགས་སུ་བཅད་པ་༄༡༦༢བ་མེད་པའི་འཇིགས་པ་ལས་ཤིན་ཏུ་བཟླ་བའི་ཕྱིར་ཡོངས་སུ་བསྔོའོ་༎ སེམས་ཅན་ཐམས་ཅད་ཀྱི་འཁོར་བའི་འཇིགས་པ་ཉེ་བར་ཞི་བར་བྱ་བ་དང་ཡོངས་སུ་བསྔོའོ་༎ ། སེམས་ཅན་ཐམས་ཅད་འཁོར་གྱི་ནང་དུ་བག་ཚ་བའི་འཇིགས་པ་དང་བྲལ་བར་བྱ་བ་དང་། སེམས་ཅན་ཐམས་ཅད་འཆི་བའི་འཇིགས་པ་ལས་ཤིན་ཏུ་བཟློག་པ་དང་། སེམས་ཅན་ཐམས་ཅད་ངན་འགྲོའི་འཇིགས་པ་ལས་རྣམ་པར་བཟློག་པར་བྱ་བ་དང་། སེམས་ཅན་ཐམས་ཅད་ཡང་བའི་འགྲོ་བ་མུན་པ་མུན་ནག་ཅན་བཟློག་པ་ལ་སྣང་བར་བྱ་བའི་ཕྱིར་ཡོངས་སུ་བསྔོའོ་༎ སེམས་ཅན་ཐམས་ཅད་རིས་མི་མཐུན་པ་དང་ཕྲད་པའི་འཇིགས་པ་དང་ཤིན་ཏུ་བྲལ་བར་བྱ་བ་དང་། སེམས་ཅན་ཐམས་ཅད་ཀྱི་སྡུག་པ་དང་བྲལ་བའི་འཇིགས་པ་འགག་པ་དང་། སེམས་ཅན་ཐམས་ཅད་ཀྱི་མི་སྡུག་པ་དང་འགྲོགས་པའི་འཇིགས་པ་བསལ་བ་དང་། སེམས་ཅན་ཐམས་ཅད་ལུས་ལ་ཡོངས་སུ་གནོད་པའི་འཇིགས་པ་དང་ཤིན་ཏུ་བྲལ་བར་བྱ་བ་དང་། སེམས་ཅན་ཐམས་ཅད་སེམས་ལ་ཡོངས་སུ་གནོད་པའི་འཇིགས་པ་ལས་ཐར་བར་བྱ་བ་དང་། སེམས་ཅན་ཐམས་ཅད་སྡུག་བསྔལ་དང་ཡིད་མི་བདེ་བ་དང་འཁྲུགས་པ་ལས་ཡང་དག་པར་བཟླ་བའི་ཕྱིར་ཡོངས་སུ་བསྔོའོ་ཞེས་བྱ་བའོ༎ མདོར་ན་བཟང་པོ་སྤྱོད་པ་ལས་ཚིགས་སུ་བཅད་པ་གཉིས་འབྱུང་བ་འདི་ནི་ཡོངས་སུ་བསྔོ་བ་བླ་ན་མེད་པ་སྟེ་། འཇམ་དཔལ་དཔའ་བོས་ཇི་ལྟར་མཁྱེན་པ་དང་༎ ཀུན་དུ་བཟང་པོ་དེ་ཡང་དེ་བཞིན་ཏེ་༎ དེ་དག་གི་ནི་རྗེས་སུ་བདག་སློབ་ཅིང་༎ དགེ་བ་འདི་དག་ཐམས་ཅད་ཡོངས་སུ་བསྔོ་༎ དུས་གསུམ་གཤེགས་པ་རྒྱལ་བ་ཐམས་ཅད་ཀྱིས་༎ བསྔོ་བ་གང་ལ་མཆོག་ཏུ་བསྔགས་པ་དེས་༎ བདག་གིས་དགེ་བ་འདི་དག་ཐམས་ཅད་ཀྱང་༎ བཟང་པོ་སྤྱོད་པ་མཆོག་ཕྱིར་བསྔོ་བར་བགྱི་༎
 आत्मभावपरिशुद्धिश् चतुर्दशः परिच्छेदः ॥	ཞེས་བྱ་བའོ་༎ བསླབ་པ་ཀུན་ལས་བཏུས་པ་ལས་ལེའུ་བཅུ་དྲུག་པའོ་། ༎ ། བམ་པོ་བཅུ་གསུམ་པ་། ཕྱག་འཚལ་བ་ལ་སོགས་པ་བཤགས་པ་དེས་བསོད་ནམས་འཕེལ་བར་འགྱུར་བར་ཅི་མངོན་ཞེ་ན་། འཕགས་པ་སྤྱན་རས་གཟིགས་ཀྱི་མདོ་ལས་ཤེས་ཏེ་། དེ་ལས་འདི་སྐད་དུ་། ངས་ནི་གང་དག་བསྟན་པ་ཡི་༎ མི་ཁོམ་བརྒྱད་པོ་དེ་དག་སྤོང་༎ སངས་རྒྱས་༄༡༦༣ཨ་༌་༎ འབྱུང་བ་རབ་མཛེས་པ་༎ མཉེས་པར་བྱེད་འདི་དལ་བ་གཅིག་། མདོག་ལྡན་གཟུགས་ནི་ཕུན་སུམ་ཚོགས་༎ མཚན་གྱིས་ལེགས་པར་བརྒྱན་པ་དང་༎ མཐུ་དང་སྟོབས་དང་ལྡན་པར་འགྱུར་༎ ལེ་ལོ་ཅན་དུ་དེ་མི་འགྱུར་༎ དེ་ནི་ཕྱུག་ཅིང་ནོར་ཆེར་འགྱུར་༎ བསོད་ནམས་ལྡན་ཞིང་བརྫི་བ་མེད་༎ འཇིག་རྟེན་སྒྲོན་མ་མཉེས་བྱས་ནས་༎ ཡང་དང་ཡང་དུ་བསྟི་སྟང་བྱེད་༎ ཚོང་དཔོན་ཁྱིམ་ནི་རྒྱས་པ་དང་༎ ཕྱུག་པོ་རྣམས་སུ་སྐྱེ་བར་འགྱུར་༎ དཔའ་ཞིང་སྦྱིན་པའི་བདག་པོར་འགྱུར་༎ ལྷུག་པར་གཏོང་ཞིང་སེར་སྣ་མེད་༎ རིས་བསྐོར་རྒྱ་མཚོ་ཚུན་ཆད་ཀྱི་༎ ས་ཀུན་ལ་ནི་དེ་བརྟེན་ཞིང་༎ དེ་ནི་མངའ་བདག་གླིང་བཞི་ཡི་༎ དབང་ཕྱུག་རྒྱས་པ་ཆོས་ལྡན་འགྱུར་༎ འཁོར་ལོས་སྒྱུར་བ་རྫུ་འཕྲུལ་ཆེ་༎ རིན་ཆེན་བདུན་དང་ལྡན་པར་འགྱུར་༎ རྒྱལ་སྲིད་གནས་ནས་སངས་རྒྱས་ལ་༎ ཡང་དང་ཡང་དུ་བསྟི་སྟང་བྱེད་༎ འདི་ནས་ཤི་འཕོས་མཐོ་རིས་སུ་༎ སོང་ནས་སངས་རྒྱས་བསྟན་ལ་དང་༎ ལྷུན་པོའི་སྟེང་གི་དབང་ཕྱུག་པོ་༎ ལྷ་ཡི་དབང་པོ་བརྒྱ་བྱིན་འགྱུར་༎ འཇིག་རྟེན་མགོན་གྱི་མཆོད་རྟེན་ལ་༎ མི་གང་སྐོར་བ་བྱེད་པ་ཡི་༎ བསྔགས་པ་བསྐལ་པ་བྱེ་བར་ཡང་༎ བརྗོད་པས་ཟད་པར་བྱ་མི་ནུས་༎ སུ་ཞིག་བྱང་ཆུབ་སེམས་བསྐྱེད་ནས་༎ སྟོན་པའི་མཆོད་རྟེན་ཕྱག་འཚལ་བ་༎ དེ་ནི་བསྐལ་པ་བྱེ་བར་ཡང་༎ ནམ་ཡང་ལོང་ཞིང་འཐེང་མི་འགྱུར་༎ མཆོད་རྟེན་བསྐོར་བ་བྱས་ནས་ནི་༎ བརྩོན་འགྲུས་བརྟན་ཞིང་མཐུ་བརྟེན་ལ་༎ བརྟེན་ཞིང་རྣམ་པར་གནོན་བརྟན་དང་༎ དེ་ནི་མྱུར་དུ་མཁས་པར་འགྱུར་༎ གང་ཞིག་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ལ་༎ བསྐལ་པ་བྱེ་བ་གཞལ་བྱས་བསྟི་སྟང་བྱས་པ་བས་༎ གང་ཞིག་ཕྱི་མ་མི་བཟང་བསྐལ་པ་འདི་ལ་ནི་༎ མཆོད་རྟེན་ཕྱག་འཚལ་དེ་ཡི་བསོད་ནམས་ཤིན་ཏུ་ཆེ་༎ སངས་རྒྱས་དམ་པ་སྦྱིན་གནས་མཚུངས་པ་མེད་གྱུར་པ་༎ སྤྱོད་པ་དམ་པ་སྤྱད་ནས་ཁྱད་པར་བརྙེས་གྱུར་པ་༎ མི་ཡི་ཁྱུ་མཆོག་དེ་ལ་འདིར་ནི་མཆོད་བྱས་ན་༎ རྣམ་པར་སྨིན་པ་དམ་པ་མཚུངས་མེད་རང་བཞིན་འགྱུར་༎ མི་ཡི་ནང་ནས་ཤི་འཕོས་ནས་༎ སུམ་ཅུ་གསུམ་དུ་འགྲོ་བར་འགྱུར་༎ དེར་ནི་རིན་ཆེན་སྣ་ཚོགས་ཀྱི་༎ གཞལ་མེད་ཁང་པ་ཐོབ་པར་འགྱུར་༎ ༄༡༦༣བ་མཆོད་རྟེན་ཕྲེང་བ་འདིར་ཕུལ་ན་༎ ཁང་བཟང་དག་དང་ཁང་བརྩེགས་པ་༎ ལྷ་ཡི་བུ་མོས་བསྙེན་པ་རྣམས་༎ སུམ་ཅུ་རྩ་གསུམ་སྤྱོད་པར་འགྱུར་༎ ཡན་ལག་བརྒྱད་ལྡན་ཆུས་གང་ཞིང་༎ གསེར་གྱི་བྱེ་མ་བདལ་གྱུར་པ་༎ བེཨེ་དའུརྱ་དང་ཤེལ་དག་གི་༎ ལྷ་ཡི་རྫིང་བུ་ཐོབ་པར་འགྱུར་༎ དེར་ནི་ལྷ་ཡི་དགའ་སྤྱད་ནས་༎ མཁས་པས་ཚེ་ཚད་རྫོགས་པར་འགྱུར་༎ ལྷ་ཡི་འཇིག་རྟེན་ཤི་འཕོས་ནས་༎ མི་ནང་ལོངས་སྤྱོད་ལྡན་པར་འགྱུར་༎ མཆོད་རྟེན་ཕྲེང་བ་འབུལ་བྱེད་པ་༎ ཚེ་རབས་བྱེ་བ་སྟོང་རྣམས་དང་༎ ཁྲག་ཁྲིག་དག་ནི་བརྒྱ་བགྲངས་པ་༎ ཀུན་དུ་བཀུར་སྟི་བྱས་པར་འགྱུར་༎ མཆོད་རྟེན་བྱེ་བ་འབུལ་བྱེད་པ་༎ དེ་ནི་འཁོར་ལོས་སྒྱུར་རྒྱལ་འགྱུར་༎ བརྒྱ་བྱིན་ལྷ་ཡི་དབང་ཕྱུག་འགྱུར་༎ ཚངས་པའི་འཇིག་རྟེན་ཚངས་པར་འགྱུར་༎ འཇིག་རྟེན་མགོན་པོ་སྐྱོབ་པ་ལ་༎ དར་གྱི་དབུལ་བ་ཕུལ་བྱས་ན་༎ ལྷ་ཡི་དག་དང་མི་རྣམས་ཀྱི་༎ དོན་རྣམས་ཐམས་ཅད་འགྲུབ་པར་འགྱུར་༎ འཇིག་རྟེན་མགོན་པོ་སྐྱོབ་པ་ལ་༎ ཕྲེང་བའི་ཁང་པ་བྱས་ནས་ནི་༎ དེ་ཡི་ག-ཡོག་འཁོར་མི་བྱེད་ཅིང་༎ རྒྱལ་པོ་འབྱོར་བ་ཆེན་པོར་འགྱུར་༎ འཕགས་པ་རྣམས་ཀྱིས་གང་སྤངས་པ་༎ སྡིག་པའི་ལས་ནི་སྤོང་བར་བྱེད་༎ རྫོགས་སངས་རྒྱས་ཀྱིས་བཤད་པ་ཡི་༎ དགེ་བའི་ལས་ལ་རྟེན་པར་བྱེད་༎ ལྷའམ་འོན་ཏེ་ཀླུ་རྣམས་སམ་༎ འཇིག་རྟེན་དག་ནི་གང་མཁས་པ་༎ དེ་དག་དགའ་ཞིང་མགུ་བ་དང་༎ བསྟི་སྟང་བྱས་ཤིང་བསྔགས་པར་འགྱུར་༎ བརྟན་པ་དེ་ནི་གར་སྐྱེས་པར་༎ བསོད་ནམས་གཟི་ཡིས་ཤིན་ཏུ་བརྗིད་༎ ཡུལ་འཁོར་དག་དང་གྲོང་ཁྱེར་དང་༎ རིགས་དིར་བསྟི་སྟང་བྱས་པར་འགྱུར་༎ གང་གིས་སྤོས་ཆུ་ཡུངས་འབྲུ་ཙམ་བླངས་ཏེ་༎ བཅོམ་ལྡན་མཆོད་རྟེན་ལ་ནི་བདུག་བྱེད་པ་༎ དེ་ཡི་ཕན་ཡོན་བརྗོད་ཀྱིས་སེམས་དང་ཞིང་༎ རྡུལ་དང་དྲི་མ་སྤངས་ལ་མཉན་པར་གྱིས་༎ དེ་ནི་བསོད་ནམས་ལྡན་ཞིང་ཕྱོགས་ཀུན་རྒྱུ་༎ ནད་མེད་གྱུར་ཅིང་བློ་བརྟན་བག་ཡོད་ལྡན་༎ སྤྱད་པ་རྣམ་པར་སྤྱོད་ཚེ་མྱ་ངན་འདུལ་༎ སྐྱེ་བོ་མང་པོ་དགའ་ཞིང་ཡིད་དུ་འོང་༎ རྒྱལ་སྲིད་ཐོབ་ནས་རྒྱལ་བ་མཆོག་བཀུར་འགྱུར་༎ མཐུ་ཆེན་རབ་མཁས་འཁོར་ལོས་སྒྱུར་འགྱུར་ཏེ་༎ གསེར་གྱི་མདོག་ལྡན་མཚན་གྱི་༄༡༦༤ཨ་༌་༎ གོ་ཆ་ཅན་༎ འཇིག་རྟེན་ཀུན་ན་ཡིད་འོང་དྲི་ལྡན་ཐོབ་༎ བཅོམ་ལྡན་མཆོད་རྟེན་གོས་ཀྱིས་དཀྲིས་བྱས་ན་༎ དེ་ནི་བཙས་མ་ཐག་ཏུ་གོས་མཆོག་ཐོབ་༎ ལྷ་ཡི་ཁྱད་འཕགས་དར་གོས་རབ་བཟང་རྙེད་༎ བཙས་མ་ཐག་ཏུ་དེ་ལུས་ཤིན་ཏུ་བདེ་༎ གང་ཞིག་གོས་ཀྱིས་བཅོམ་ལྡན་མཆོད་རྟེན་དང་༎ འདྲེན་པ་མཚུངས་མེད་རྣམས་ལ་མཆོད་བྱེད་པ་༎ དེ་འདིར་མཚུངས་པ་མེད་པའི་ལུས་འཐོབ་སྟེ་༎ སུམ་ཅུ་རྩ་གཉིས་མཚན་གྱི་མེ་ཏོག་རྒྱས་༎ བཅོམ་ལྡན་མཆོད་རྟེན་གོས་ཀྱིས་དཀྲིས་བྱས་ན་༎ ལག་མཐིལ་ནས་ནི་མུ་ཏིག་ཕྲེང་མཛེས་པ་༎ སྣ་ཚོགས་དག་དང་སེང་གེའི་ཕྲེང་བ་དང་༎ གསེར་སྐུད་རབ་མཛེས་བསྐལ་པ་མཐའ་ཡས་འབྱུང་༎ འཇིག་རྟེན་སངས་རྒྱས་འགྱུར་ཞེས་མོས་བསྐྱེད་དེ་༎ བཅོམ་ལྡན་མཆོད་རྟེན་བ་དན་ཕུལ་བྱས་ན་༎ དེ་ནི་སྐྱེ་བོ་མང་པོའི་མཆོད་འོས་འགྱུར་༎ བྱང་ཆུབ་སྤྱོད་མཆོག་དམ་པ་ཞི་བ་སྤྱོད་༎ རྡུལ་བསལ་སེམས་ཅན་མཆོག་ལ་རྒྱལ་མཚན་ཕུལ་༎ རིང་པོར་མི་ཐོགས་ནོར་མང་རྙེད་པར་འགྱུར་༎ ཤེས་རབ་མཐའ་ཡས་མཛོད་ནི་མང་ལྡན་ཡང་༎ སེམས་ཆུང་མི་འགྱུར་དམན་པའི་སེམས་མི་འགྱུར་༎ དེ་ནི་གཞན་ལ་གནོད་པའི་སེམས་མི་སྐྱེད་༎ སེམས་ནི་རབ་དང་རྟག་ཏུ་བག་ཡོད་ལྡན༎ དེ་ལ་མེ་དང་དུག་དང་མཚོན་མི་ཚུགས་༎ སྐྱེ་བོ་ཚོགས་ཆེན་གྱིས་ནི་བལྟ་བར་འགྱུར་༎ སངས་རྒྱས་མཆོད་རྟེན་མར་མེ་གཅིག་ཕུལ་ན་༎ འདི་ནས་བཟུང་སྟེ་སྲིད་པའི་རྩེ་མོའི་བར་༎ སངས་རྒྱས་ཞིང་ནི་འཛམ་གླིང་གསེར་གྱིས་གང་༎ དེ་འདྲའི་དཔལ་དེ་ཟད་པར་བྱ་མི་ནུས་༎ བཅོམ་ལྡན་མཆོད་རྟེན་མར་མེ་ཕུལ་བྱས་ན་༎ དེ་ཡི་ལུས་ནི་མདོག་ངན་ཡོང་མི་འགྱུར་༎ གཟུགས་མཆོག་སྲ་ཞིང་ལག་པ་གཟུ་བ་འདྲ་༎ སྣང་བ་ཐོབ་ནས་འཇིག་རྟེན་ཀུན་དུ་རྒྱུ་༎ གལ་ཏེ་ཁྲག་ཁྲིག་བརྒྱ་སྟོང་སངས་རྒྱས་ཞིང་༎ ཡུངས་འབྲུ་དག་གིས་བྱུར་བུར་གང་གྱུར་པ་༎ བགྲང་བ་དང་ནི་གཞལ་ཞིང་བརྗོད་པར་ནུས་༎ བདེ་གཤེགས་མར་མེ་གཅིག་ཕུལ་དེ་ལྟ་མིན་༎ རྒྱན་གྱིས་བརྒྱན་པའི་གཟུགས་མཛེས་བལྟ་སྡུག་པ་༎ སུ་ཞིག་བཅོམ་ལྡན་མཆོད་རྟེན་འབུལ་བྱེད་པ་༎ དེ་འདིར་ལུས་ནི་མཚུངས་པ་མེད་འགྱུར་ཏེ་༎ གང་གིས་རྒྱལ་བའི་སྐུ་ནི་རབ་འབར་བ་༎ སུམ་ཅུ་༄༡༦༤བ་རྩ་གཉིས་མཚན་གྱི་གོ་བགོས་འགྱུར་༎ ཁྱད་པར་འཕགས་པའི་གཟུགས་དང་གསེར་འདྲ་དང་༎ འཛམ་གླིང་གསེར་ལྟར་རབ་མཛེས་བལྟ་ན་སྡུག་། མཚན་གྱི་མེ་ཏོག་རྒྱས་པས་མངོན་དུ་གང་༎ མངོན་པར་ཤེས་པ་འཐོབ་ཅིང་དབང་ཆེར་གྲགས་༎ བྱང་ཆུབ་སྤྱོད་མཆོག་དམ་པ་ཞི་བ་སྤྱོད་༏་། དེ་ནི་ནམས་ཀྱང་ལོངས་སྤྱོད་འགྲིབ་མི་འགྱུར་༎ ལྷས་ཀྱང་བསྟི་སྟང་བྱ་ཞིང་མཆོད་པར་འོས་༎ བརྟན་པ་འདོད་པའི་ལོངས་སྤྱོད་གཞར་མི་དགའ་༎ ཚུལ་ཁྲིམས་རྣམ་དག་རབ་མཁས་ཚངས་པར་སྤྱོད་༎ ཡི་དམ་བཅས་ནས་ནགས་དང་ནགས་འདབ་སོང་༎ མངོན་ཤེས་འཐོབ་ཅིང་ཁྱད་པར་འཐོབ་པར་འགྱུར་༎ བཅོམ་ལྡན་མཆོད་རྟེན་རྣམས་ལ་གདུགས་འབུལ་བ་༎ ཇི་ལྟ་བུར་ཡང་བྱང་ཆུབ་སེམས་མི་འདོར་༎ བྱམས་ལ་གནས་ཤིང་མི་དམན་སེམས་སུ་འགྱུར་༎ དེ་ཡི་ཤེས་པ་རྣམས་ཀྱང་ཉམས་པ་མེད་༎ རོལ་མོ་སྒྲ་ཡིས་མི་མཆོག་མཆོད་བྱས་ན་༎ མྱ་ངན་མེད་ཅིང་དབང་ལྡན་རྒྱལ་པོར་འགྱུར་༎ མི་ཡི་འཇིག་རྟེན་ཡིད་འོང་སྒྲ་ལྡན་འགྱུར་༎ དེ་སྒྲ་ཡན་ལག་ཚང་ཞིང་དག་པར་འོང་༎ བཅོམ་ལྡན་མཆོད་རྟེན་རོལ་མོའི་སྒྲ་བྱས་ན་༎ ཤེས་བཞིན་ལྡན་ཞིང་མིག་ནི་རྣམ་དག་འགྱུར་༎ རྣ་བ་རྣམ་པར་དག་ཅིང་སེམས་ཀྱང་དག་། སྣ་ཡི་དབང་པོ་མཆོག་དང་ལྡན་པར་འགྱུར་༎ དེ་ཡི་ལྕེ་ནི་རབ་མཛེས་བལྟ་ན་སྡུག་། ཐོག་མར་རབ་མཉེན་མཛེས་ཤིང་སྒྲ་ཡིད་འོང་༎ དཔེར་ན་ལྷ་ཡི་རིན་ཆེན་བྱི་རུ་འདྲ་༎ སྒྲ་སྐད་ཡན་ལག་བྱེ་བ་དཔག་མེད་འབྱིན་༎ བཅོམ་ལྡན་མཆོད་རྟེན་རོལ་མོའི་སྒྲ་བྱས་ན་༎ ནམས་ཀྱང་སྦྲུལ་དུ་མི་འགྱུར་ལྕེ་མེད་མིན་༎ ཞར་བ་སྒུར་པོ་ཡ་ཡོ་ཅན་མི་འགྱུར་༎ ལུས་ནི་ཁྱད་པར་འཕགས་ཤིང་ཤིན་ཏུ་མཛེས་༎ བཅོམ་ལྡན་མཆོད་རྟེན་རོལ་མོའི་སྒྲ་བྱས་ན་༎ ལྷའམ་ཀླུའམ་མིའམ་ལྟོ་འཕྱེ་ཆེ་༎ སུ་ཡང་དེ་ལ་མ་དད་སྐྱེད་མི་འགྱུར་༎ དབུགས་ཕྱིན་ཐོབ་ནས་འཇིག་རྟེན་ཀུན་དུ་རྒྱུ་༎ བཅོམ་ལྡན་མྱ་ངན་འདས་པའི་མཆོད་རྟེན་ཕྱགས་༎ བསྐལ་པ་བྱེ་བ་ཁྲག་ཁྲིག་བརྒྱ་སྟོང་དུ་༎ ཡན་ལག་མ་སྨད་ཁྱད་འཕགས་ལུས་ཐོབ་ཅིང་༎ མཛེས་ལ་མཚན་གྱིས་གོ་ཆར་བྱས་པར་འགྱུར་༎ བཅོམ་ལྡན་མྱ་ངན་འདས་པའི་མཆོད་རྟེན་ཕྱགས་༎ ལྷ་ཡི་ཙནདན་ཁྱད་འཕགས་རབ་མཛེས་པའི་༎ གཞལ་མེད་ཁང་མཆོག་༄༡༦༥ཨ་༌་༎ ཡིད་འོང་དྲི་ལྡན་འཐོབ་༎ དེ་ནི་དེ་ལ་ནམ་ཡང་སྲེད་མི་སྐྱེད་༎ རྒྱལ་བའི་མཆོད་རྟེན་སྤོས་བྱུག་ཕུལ་བྱས་ན་༎ བཅོམ་ལྡན་འདས་ཀྱི་བསྟན་པ་འཇིག་འགྱུར་ཚེ་༎ འཛམ་བུའི་གླིང་དུ་སྐྱེ་བར་མི་འགྱུར་ཞིང་༎ དེ་ནི་དེ་ཚེ་མཐོ་རིས་བདག་པོར་འགྱུར་༎ རྒྱལ་བའི་མཆོད་རྟེན་སྤོས་བྱུག་ཕུལ་བྱས་ན་༎ དྲི་མི་ཞིམ་དང་མི་གཙང་སྨད་པ་རྣམས་༎ རྟག་ཏུ་སྤོང་ཞིང་ཚུལ་ཁྲིམས་ཕུང་པོར་གནས་༎ དེ་ནི་རྟག་ཏུ་ཚངས་སྤྱོད་མཆོག་འདི་སྤྱོད་༎ རྒྱལ་བའི་མཆོད་རྟེན་སྤོས་བྱུག་ཕུལ་བྱས་ན་༎ འདི་ནས་ཤི་འཕོས་མཐོ་རིས་ལྷ་དབང་འགྱུར་༎ རིང་པོར་མི་ཐོགས་དོན་སྟོང་རྣམས་ལ་རྟོག་། ལྷ་རྣམས་ལ་ནི་རྒྱ་ཆེན་དོན་ཀྱང་བྱེད་༎ རྒྱལ་བའི་མཆོད་རྟེན་སྤོས་བྱུག་ཕུལ་བྱས་ན་༎ ཁྱད་འཕགས་ཚིག་ལྡན་སྒྲ་དབྱངས་ཡིད་འོང་འགྱུར་༎ སྐྱེ་བོ་མང་པོའི་ཡིད་འོང་དགའ་ཞིང་བཀུར་༎ དེ་ཡི་ཁ་བཞིན་རྟག་ཏུ་གསལ་བར་འགྱུར་༎ རྒྱལ་བའི་མཆོད་རྟེན་སྤོས་བྱུག་ཕུལ་བྱས་ན་༏་། དེ་ནི་ངན་སོང་ས་རྣམས་མ་ལུས་སྤོང་༎ དེ་བཞིན་གཤེགས་དང་ཉེ་བ་འཐོབ་པར་འགྱུར་༎ དད་པ་ཐོབ་ཅིང་རྟག་ཏུ་བདེ་བ་དགའ་༎ བཅོམ་ལྡན་མཆོད་རྟེན་བ་རྒྱ་བསལ་བྱས་ན་༎ དེ་ནི་མི་ཁོམ་བརྒྱད་པོ་ཀུན་སྤོང་ཞིང་༎ དེ་ནི་དལ་འགྱུར་དེ་ནི་ཁྱད་པར་འཕགས་༎ དེ་ནི་སངས་རྒྱས་མཚུངས་མེད་མཆོད་པར་བྱེད་༎ བཅོམ་ལྡན་མཆོད་རྟེན་བ་རྒྱ་བསལ་བྱས་ན་༎ བག་ཡོད་བློ་གྲོས་བརྟན་ལ་དཔའ་བོར་འགྱུར་༎ འདོད་པའི་ཡོན་ཏན་དག་ལ་དགའ་མི་བསྐྱེད་༎ མི་དམན་སེམས་ཀྱིས་མངོན་པར་འབྱུང་བར་འགྱུར་༎ བཅོམ་ལྡན་མཆོད་རྟེན་བ་རྒྱ་བསལ་བྱས་ན་༎ དེ་ནི་ནམས་ཀྱང་བྱང་ཆུབ་སེམས་མི་འདོར་༎ ཚུལ་ཁྲིམས་སྐྱོན་མེད་ཤིན་ཏུ་བསྡམས་པར་འགྱུར་༎ རྣམ་དག་འདོད་ཆགས་བྲལ་བའི་ཆོས་ཀྱང་འཐོབ་༎ བཅོམ་ལྡན་མཆོད་རྟེན་བ་རྒྱ་བསལ་བྱས་ན་༎ དེ་ནི་མདོག་ངན་དུས་རྣམས་རྟག་ཏུ་སྤོང་༎ འཆལ་བའི་ཤེས་རབ་མ་ལུས་རྣམ་པར་སྤོང་༎ ཤེས་རབ་རྒྱ་ཆེན་གྱུར་ནས་སྤྱོད་ལ་གནས་༎ བཅོམ་ལྡན་མཆོད་རྟེན་བ་རྒྱ་བསལ་བྱས་ན་༎ ཁ་ཟས་གཙང་མ་དག་ཀྱང་རྙེད་འགྱུར་ཞིང་༎ ཁྱད་འཕགས་ཁ་དོག་ལྡན་ཞིང་བལྟ་སྡུག་པ་༎ རེག་དང་ལྡན་ཞིང་རབ་མཛེས་གོས་རྣམས་འཐོབ་༎ དད་པའི་ཤུགས་བསྐྱེད་བཅོམ་ལྡན་མཆོད་རྟེན་ལ་༎ མེ་ཏོག་༄༡༦༥བ་སྐོམ་པོ་ཉལ་ཉིལ་ཕྱགས་བྱས་ན་༎ འདོད་པ་སྨད་པ་སྡུག་བསྔལ་བྱེ་བ་སྤོང་༎ སྟོབས་བཅུ་མངའ་བའི་དེད་དཔོན་མཉེས་པར་བྱེད་༎ མཆོད་རྟེན་མེ་ཏོག་རྙིང་པ་སུ་འཕྱག་པ་༎ དེ་ནི་མཛེས་ཤིང་རྣམ་དག་ལུས་སུ་འགྱུར་༎ སྐྱེ་བོ་མང་པོས་མཆོད་འོས་བལྟ་འོས་འགྱུར་༎ དེ་ལ་རྒྱལ་པོ་གནོད་པར་སེམས་མི་འགྱུར་༎ བཅོམ་ལྡན་མཆོད་རྟེན་དག་ལ་སྔ་རབས་མིས་༎ མེ་ཏོག་ཕུལ་བ་སྐམ་པོ་ཕྱགས་བྱས་ན་༎ ངན་སོང་ས་ཡི་ལམ་ངན་ཐམས་ཅད་གཅོད་༎ བྱང་ཆུབ་སེམས་དཔའ་ཚུལ་ཁྲིམས་ཕུང་པོར་གནས་༎ མཆོད་རྟེན་མེ་ཏོག་རྙིང་པ་སུ་འཕྱག་པ་༎ བག་ཡོད་མྱ་ངན་རྣམས་དང་སྐྱོན་རྣམས་སྤོང་༎ ནད་རྣམས་དུ་མ་མ་ལུས་རྣམ་པར་སྤོང་༎ བསྐལ་པ་མཐའ་ཡས་རྣམས་སུ་དབུགས་འབྱིན་འཐོབ་༎ མཆོད་རྟེན་མེ་ཏོག་རྙིང་པ་སུ་འཕྱག་པ་༎ སྦྱིན་གནས་མཚུངས་མེད་སེམས་རྒྱས་འཐོབ་པར་འོང་༎ མཚུངས་མེད་ཐོབ་ཅིང་ལྷ་མིས་མཆོད་འོས་འགྱུར་༎ རྣམ་དག་ལུས་ལྡན་རྒྱན་གྱིས་བརྒྱན་པར་འགྱུར་༎ ལྷ་ཡི་མེ་ཏོག་རབ་མཛེས་མནད་ར་༎ མཚུངས་མེད་པ་ཏ་ལ་ཡང་སུ་འབུལ་དང་༎ མཆོད་རྟེན་མེ་ཏོག་ཉལ་ཉིལ་སུ་འཕྱག་པ་༎ དེ་དག་རྣམ་སྨིན་འདྲ་སྟེ་མཆོག་ཏུ་འགྱུར་༎ འཇིག་རྟེན་སངས་རྒྱས་འགྱུར་བྱར་མོས་བསྐྱེད་དེ་༎ སྟོན་པའི་མཆོད་རྟེན་ཐལ་སྦྱར་ཕྱག་འཚལ་བ་༎ འཇིག་རྟེན་དག་ན་བླ་མར་བཀུར་སྟི་བྱ་༎ དེ་ནི་མཛེས་ཤིང་བལྟ་ན་སྡུག་པར་འགྱུར་༎ དེ་འདིར་རྒྱལ་སྲིད་ཐོབ་ནས་ལྷ་ཀླུ་མི་༎ ལྟོ་འཕྱེ་ཆེ་དང་འཇིག་རྟེན་ཐམས་ཅད་འདུད་༎ སྟོང་གི་འཇིག་རྟེན་ཁམས་ཀུན་རྒྱས་པར་འགྱུར་༎ དབང་ཕྱུག་ཉིད་དུ་དབང་ཐོབ་རྒྱལ་སྲིད་བསྟེན་༎ དེ་ཡི་ཡུལ་ལ་སེམས་ཅན་གང་གནས་པ་༎ དེ་ཀུན་སངས་རྒྱས་ཡེ་ཤེས་རྫོགས་པར་འགོད་༎ དེས་ནི་ངན་སོང་ས་ཡང་རྣམ་པར་སྤོང་༎ དེ་དག་རྣམས་ཀྱིས་དོན་མཆོག་དམ་པ་བྱེད་༎ བསོད་ནམས་བློ་གྲོས་དྲན་ལྡན་མཆོད་འོས་འགྱུར་༎ དབུགས་ཕྱིན་ཐོབ་ནས་འཇིག་རྟེན་ཀུན་དུ་རྒྱུ་༎ དེ་ཡི་ག-ཡོག་འཁོར་ཡིད་འོང་སྒྲ་སྐད་ལྡན་༎ བསམ་པ་ཇི་བཞིན་དེ་དག་དགའ་བ་བསྐྱེད་༎ གསལ་སྙན་ངག་གིས་སེམས་ཅན་གོ་བར་བྱེད་༎ དེ་སྲོག་དབང་ཕྱུག་སུས་ཀྱང་ཕན་མི་བྱེད་༎ སྐྱེ་བོ་ཚོགས་ཆེན་དག་གིས་བལྟ་འོས་འགྱུར་༎ དེ་ཡི་ག-ཡོག་ཀྱང་དབྱངས་༄༡༦༦ཨ་༌་༎ ལྡན་ཡན་ལག་དག་། སངས་རྒྱས་མཆོད་རྟེན་ཐལ་སྦྱར་ཕྱག་འཚལ་བ་༎ སྦྱིན་དང་སྙན་པར་སྨྲ་དང་དོན་སྤྱོད་དང་༎ དོན་མཐུན་པ་དག་སྐྱེ་བོ་མང་ལ་བྱེད་༎ སྤྱོས་ཤིང་བརྒྱད་ཀྱང་ཁྲོ་བའི་དངོས་མི་བསྐྱེད་༎ སངས་རྒྱས་མཆོད་རྟེན་ཐལ་སྦྱར་ཕྱག་འཚལ་བ་༎ མཐོ་རིས་འཇིག་རྟེན་གནས་ཤིང་ལྷ་དབང་འགྱུར་༎ མིར་གྱུར་ན་ཡང་མི་ཡི་རྒྱལ་པོ་འོས་༎ དེ་ནི་ནམ་ཡང་ཡོངས་སུ་ཉམས་མི་འགྱུར་༎ སངས་རྒྱས་མཆོད་རྟེན་ཐལ་སྦྱར་ཕྱག་འཚལ་བ་༎ དེ་ནི་ནམ་ཡང་ངན་སོང་ཕྱིས་མི་ལྟུང་༎ འཇིག་རྟེན་འདིར་དེ་རྟག་ཏུ་འདོད་པ་སྤོང་༎ ནོར་ཅན་ནང་ན་ཕྱུག་ཅིང་ནོར་མང་འགྱུར་༎ ཡོན་ཏན་ལྡན་ལ་ཚིག་གཅིག་སུ་སྨྲ་བ་༎ དེ་ནི་ནམ་ཡང་མི་རིགས་བསྔགས་མི་སྤྱོད་༎ མི་ཡི་འཇིག་རྟེན་གནས་མིན་སྤྱོད་མི་འགྱུར་༎ དེ་ལ་སེམས་ཅན་མི་ངོམས་དགའ་བར་འགྱུར་༎ ཞེས་གསུངས་སོ་༎ སྙིང་རྗེ་ཆེན་པོ་པད་མ་དཀར་པོའི་མདོ་ལས་ཀྱང་། ཀུན་དགའ་བོ་ང་འདུག་པ་ལ་མངོན་སུམ་དུ་བསྟི་སྟོང་བྱེད་པ་དང་བླ་མར་བྱེད་པ་ནས་མཆོད་པར་བྱེད་པའི་བར་ལྟ་ཞོག་། གང་ང་ཡོངས་སུ་མྱ་ངན་ལས་འདས་ནས་རིང་བསྲེལ་ཡུངས་འབྲུ་ཙམ་ལ་བསྟི་སྟོང་བྱེད་པ་ལྟ་ཡང་ཞོག་། ངའི་ཕྱིར་མཆོད་རྟེན་བྱས་པ་ལ་གང་བསྟི་སྟོང་བྱེད་པ་ལྟ་ཡང་ཞོག་སྟེ་༏་ཀུན་དགའ་བོ་གང་དག་ཁ་ཅིག་སངས་རྒྱས་ལ་དམིགས་ནས་ཐ་ན་སངས་རྒྱས་ལ་དམིགས་པའི་སེམས་ཀྱིས་མེ་ཏོག་གཅིག་ནམ་མཁའ་ལ་འདོར་ན་། བསོད་ནམས་ཀྱི་ཕུང་པོ་དེའི་རྣམ་པར་སྨིན་པ་དགེ་བའི་རྩ་བ་དེ་དག་ཐམས་ཅད་ཀྱི་འབྲས་བུ་མྱ་ངན་ལས་འདས་པ་ཡིན་ཏེ་། ཐ་མ་མྱ་ངན་ལས་འདས་པར་ང་སྨྲའོ་༎ ཀུན་དགའ་བོ་གང་དག་ཁ་ཅིག་སངས་རྒྱས་ལ་དམིགས་ནས་ཐ་ན་སངས་རྒྱས་ལ་དམིགས་པའི་སེམས་ཀྱིས་མེ་ཏོག་གཅིག་ནམ་མཁའ་ལ་འདོར་ན་། དེའི་རྣམ་པར་སྨིན་པ་གང་ཡིན་པ་དེ་ནི་། ཀུན་དགའ་བོ་གལ་ཏེ་སེམས་ཅན་འགའ་ཞིག་བསྐལ་པ་གཅིག་ཏུ་འཁོར་བ་ལ་འདི་ཇི་སྲིད་པར་ཀུན་དུ་བརྒྱུག་ཅིང་འཁོར་ཡང་། འཁོར་བའི་སྔོན་གྱི་མཐའ་མི་ཤེས་པ་བཞིན་དུ་བསོད་ནམས་མངོན་པར་འདུ་བྱ་བའི་དགེ་བའི་རྩ་བ་མངོན་པར་འདུ་བྱས་པ་དེའི་མཐའ་དེ་ནི་བརྒྱ་བྱིན་ཉིད་རྣམས་ཀྱིས་རྙེད་པར་སླ་བ་མ་ཡིན་ནོ་༎ དེ་ཅིའི་ཕྱིར་ཞེ་ན་། ༄༡༦༦བ་ཀུན་དགའ་བོ་འདི་ལྟར་སངས་རྒྱས་ལ་ཕུལ་བའི་ཡོན་ཏན་ནི་འཁོར་བ་ན་སྤྱོད་པའི་བདེ་བ་ཐམས་ཅད་ཀྱི་མཐས་གཏུགས་པར་སླ་བ་མ་ཡིན་ཏེ་། གཞན་དུ་ན་དགེ་བའི་རྩ་བ་དེའི་འབྲས་བུ་མྱ་ངན་ལས་འདས་པ་ཉིད་འབྲས་བུ་ཡིན་པས་ཐ་མ་མྱ་ངན་ལས་འདའ་བར་ཡིན་ཏེ་། ང་སྨྲའོ་༎ ཀུན་དགའ་བོ་གང་དག་ཁ་ཅིག་མངོན་དུ་བསྟི་སྟང་བྱེད་པ་ལྟ་ཡང་ཞོག་། གང་ངའི་སྐུ་གདུང་དང་རིང་བསྲེལ་ཡུངས་འབྲུ་ཙམ་ལ་སྐུ་གདུང་གི་མཆོད་པ་བྱེད་པ་ལྟ་ཡང་ཞོག་། གང་ངའི་ཕྱིར་མཆོད་རྟེན་བྱས་པ་རྣམས་ལ་བསྟི་སྟང་བྱེད་པ་ལྟ་ཡང་ཞོག་། གང་སངས་རྒྱས་ལ་དམིགས་ནས་ཐ་ན་མེ་ཏོག་གཅིག་ནམ་མཁའ་ལ་འདོར་བ་ཡང་ལྟ་ཡིན་ཏེ་། ང་སྨྲའོ་༎ ཡང་ཞོག་སྟེ་། ཀུན་དགའ་བོ་གལ་ཏེ་སེམས་ཅན་མྱ་ངན་ལས་འདས་པའི་སྐལ་པ་མེད་པ་ཞིག་གིས་སངས་རྒྱས་ལ་དམིགས་ནས་ཐ་ན་མེ་ཏོག་གཅིག་ནམ་མཁའ་ལ་འདོར་ན་ཡང་ཀུན་དགའ་བོ་དགེ་བའི་རྩ་བ་དེའི་འབྲས་བུ་དེ་ཡང་མྱ་ངན་ལས་འདས་པའི་འབྲས་བུ་ཡིན་ཏེ་། མྱ་ངན་ལས་འདས་པས་ཀླས་པ་དང་མྱ་ངན་ལས་འདས་པའི་མཐས་གཏུགས་པར་ང་སྨྲའོ་ཞེས་གསུངས་སོ་༎ ཀླུའི་རྒྱལ་པོ་རྒྱ་མཚོས་ཞུས་པ་ཆེན་པོ་ལས་ཀྱང་། ཀླུའི་བདག་པོ་བྱང་ཆུབ་སེམས་དཔའ་ཆོས་བརྒྱད་དང་ལྡན་ན་། རྟག་ཏུ་རྒྱུན་མི་འཆད་པར་སངས་རྒྱས་དང་ཕྲད་པ་འཐོབ་པོ་༎ བརྒྱད་གང་ཞེ་ན་། སེམས་ཅན་སངས་རྒྱས་ཀྱི་གཟུགས་ལ་ལྟ་བ་ཡང་དག་པར་འཛིན་དུ་འཇུག་པ་དང་། དེ་བཞིན་གཤེགས་པ་ལ་རིམ་གྲོ་བྱེད་པ་དང་། རྒྱུན་མི་འཆད་པར་དེ་བཞིན་གཤེགས་པའི་བསྔགས་པ་བརྗོད་པ་དང་། དེ་བཞིན་གཤེགས་པའི་སྐུ་གཟུགས་བྱེད་པ་དང་། སེམས་ཅན་ཐམས་ཅད་དེ་བཞིན་གཤེགས་པ་ལ་བལྟ་བ་ཡང་དག་པར་འཛིན་དུ་འཇུག་པ་དང་། སངས་རྒྱས་ཀྱི་ཞིང་གང་ན་དེ་བཞིན་གཤེགས་པའི་སྒྲ་གྲག་པའི་སངས་རྒྱས་ཀྱི་ཞིང་དེར་སྨོན་ལམ་འདེབས་པ་དང་། རྒྱུན་ཞུམ་པ་མེད་པ་དང་། རྒྱུན་རྒྱ་ཆེན་པོར་གྱུར་ནས་སངས་རྒྱས་ཀྱི་ཡེ་ཤེས་ཚོལ་བའོ་ཞེས་གསུངས་སོ་༎ བསོད་ནམས་འཕེལ་བར་འདོད་པ་ལ་སངས་རྒྱས་དང་འཕྲད་པ་ཅི་དགོས་ཤེ་ན་། དེའི་མཐའ་ནི་ཐམས་ཅད་མཁྱེན་པ་མ་ཡིན་པས་མི་ཤེས་ཏེ་། འཕགས་པ་སྡོང་པོ་བཀོད་པ་ལས་ཇི་སྐད་བསྔགས་པ་ལྟ་བུའོ་༎ ༄༡༦༧ཨ་༌་༎ བསྐལ་པ་བྱེ་བ་ཕྲག་བརྒྱར་ཡང་༎ སངས་རྒྱས་སྒྲ་ནི་རབ་བཀོད་ན་༎ ཐེ་ཚོམ་ཐམས་ཅད་གཅོད་པའི་མཆོག་། མཐོང་བར་འགྱུར་བ་སྨོས་ཅི་དགོས་༎ ཆོས་ཀུན་རྟོགས་པར་ཐུགས་ཆུད་ཅིང་༎ འཇིག་རྟེན་གསུམ་གྱི་བསོད་ནམས་སྟེགས་༎ སེམས་ཅན་ཐམས་ཅད་རྣམ་སྦྱོང་བ་༎ འཇིག་རྟེན་སྒྲོན་མ་མཐོང་བ་ལེགས་༎ བསོད་ནམས་ཆེ་ལས་གྲུབ་པའི་ཞིང་༎ ཡེ་ཤེས་དཀྱིལ་འཁོར་རབ་ཤར་བ་༎ འཇིག་རྟེན་དཔག་མེད་སྣང་བར་མཛད་༎ བསོད་ནམས་ཕུང་པོ་རྣམ་པར་འཕེལ་༎ སྡུག་བསྔལ་དྲ་བ་གཅོད་མཛད་ཅིང་༎ ཡེ་ཤེས་ཕུང་པོ་སྦྱོང་བ་ཡི་༎ རྒྱལ་བ་གང་གིས་མཉེས་བྱས་པ་༎ དེ་དག་ངན་འགྲོའི་འཇིགས་པ་མེད་༎ རྐང་གཉིས་དམ་པ་མཐོང་ན་ནི་༎ སེམས་རྒྱ་ཆེན་པོ་སྐྱེ་འགྱུར་ཞིང་༎ ཤེས་རབ་སྟོབས་ནི་འོད་གསལ་བ་༎ གྲངས་མེད་པ་ཡང་སྐྱེ་བར་འགྱུར་༎ ཞེས་གསུངས་སོ་༎ ཡང་དེ་ཉིད་ལས་། སེམས་ཅན་ཀུན་གྱི་དོན་གྱི་ཕྱིར་༎ བརྟན་ཞིང་ཐུགས་རྗེ་ཆེ་ལྡན་ལ་༎ ཆོས་ཀྱི་འཁོར་ལོ་རབ་བསྐོར་བ་༎ དེ་བཞིན་གཤེགས་པ་རྣམས་ཀྱང་འབྱུང་། དོན་ཀུན་བརྩོན་པའི་སངས་རྒྱས་ལ་༎ བསྐལ་པ་བྱེ་བ་ཕྲག་བརྒྱར་ཡང་༎ ལུས་ཅན་དག་ནི་ཐམས་ཅད་ཀྱིས་༎ ལན་དུ་ཕན་གདགས་ཇི་ལྟར་ནུས་༎ ངན་སོང་གསུམ་པོ་མི་བཟད་དུ་༎ བསྐལ་པ་བྱེ་བར་བསྲེག་བླ་ཡི་༎ ཆགས་པ་ཐམས་ཅད་རྣམ་བཟློག་པ་༎ སྟོན་པ་མི་མཐོང་དེ་ལྟ་མིན་༎ འཇིག་རྟེན་ཇི་སྙེད་ཐམས་ཅད་ཀྱི་༎ ངན་སོང་འགྲོ་བ་སོ་སོ་དེར་༎ ཤིན་ཏུ་ཡུན་རིང་གནས་བླ་ཡི་༎ སངས་རྒྱས་མི་ཐོས་དེ་ལྟ་མིན་༎ ཅི་ཡི་ཕྱིར་ན་ངན་སོང་དུ་༎ ཡུན་རིང་གནས་པར་འདོད་ཅེ་ན་༎ གང་ཕྱིར་རྒྱལ་བའི་དབང་པོ་དག་། མཐོང་ན་ཡེ་ཤེས་འཕེལ་ཕྱིར་རོ་༎ འཇིག་རྟེན་དབང་ཕྱུག་རྒྱལ་མཐོང་ན་༎ སྡུག་བསྔལ་ཐམས་ཅད་རྒྱུན་ཆད་འགྱུར་༎ རྫོགས་པའི་སངས་རྒྱས་སྤྱོད་ཡུལ་གྱིས་༎ ཡེ་ཤེས་ལ་ཡང་འཇུག་པར་འགྱུར་༎ མི་མཆོག་སངས་རྒྱས་མཐོང་ན་ནི་༎ སྒྲིབ་པ་ཐམས་ཅད་ཟད་པར་འགྱུར་༎ གང་གིས་བྱང་ཆུབ་ཐོབ་འགྱུར་བའི་༎ བསོད་ནམས་དཔག་ཏུ་མེད་པ་འཕེལ་༎ ཞེས་གསུངས་སོ་༎ བསོད་ནམས་རབ་ཏུ་འཕེལ་བར་བྱ་བ་ལ་སངས་རྒྱས་དང་ཕྲད་པ་ནི་དེ་ལྟར་༄༡༦༧བ་དགོས་པ་ཡོད་དོ་༎ དེ་བཞིན་གཤེགས་པ་རྣམས་ཀྱི་སྐུ་གཟུགས་ཙམ་མཐོང་བ་ཡང་དེ་ཙམ་དུ་འབྲས་བུ་དཔག་ཏུ་མེད་ན་། རང་གི་ངོ་བོ་མཐོང་བ་ལྟ་སྨོས་ཀྱང་ཅི་དགོས་། དད་པའི་སྟོབས་བསྐྱེད་པ་ལ་འཇུག་པའི་ཕྱག་རྒྱའི་མདོ་ལས་། འཇམ་དཔལ་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་གིས་། བསྐལ་པ་གང་གའའི་ཀླུང་གི་བྱེ་མ་སྙེད་དུ་འཇིག་རྟེན་གྱི་ཁམས་ཐམས་ཅད་ཀྱི་རྡུལ་སྙེད་ཀྱི་རང་སངས་རྒྱས་དག་ལ་ཉིན་གཅིག་བཞིན་དུ་ལྷའི་ཟས་རོ་བརྒྱ་དང་ལྡན་པ་བྱིན་པ་དང་དེ་བཞིན་དུ་ལྷའི་གོས་རྣམས་སྦྱིན་པ་བྱིན་པ་བས་། འཇམ་དཔལ་རིགས་ཀྱི་བུའམ་རིགས་ཀྱི་བུ་མོ་གཞན་གང་ཞིག་གིས་སངས་རྒྱས་རི་མོར་བྲིས་པའམ་གཟུགས་སུ་བྱས་པ་མཐོང་ན་། འདི་ནི་དེ་བས་ཆེས་བསོད་ནམས་གྲངས་མེད་པ་བསྐྱེད་ན་། ཐལ་མོ་སྦྱར་བའམ་མེ་ཏོག་གམ་བདུག་པའམ་སྤོས་སམ་མར་མེ་འབུལ་བ་ལྟ་ཅི་སྨོས་ཏེ་། འདི་ནི་དེ་བས་ཆེས་བསོད་ནམས་གྲངས་མེད་པ་བསྐྱེད་དོ་ཞེས་གསུངས་སོ་༎ བྱང་ཆུབ་སེམས་དཔའི་སྡེ་སྣོད་ལས་ཀྱང་། བསོད་ནམས་སྤེལ་བའི་ཐབས་གསུངས་ཏེ་། གང་དེ་བཞིན་གཤེགས་པའི་མཆོད་རྟེན་འཕྱག་པ་དེ་སྨོན་ལམ་རྣམ་པར་དག་པ་མཆོག་བཞི་འཐོབ་སྟེ་། བཞི་གང་ཞེ་ན་། གཟུགས་ལ་སྨོན་ལམ་རྣམ་པར་དག་པ་མཆོག་དང་། མཉམ་པར་གཞག་པ་བརྟན་པ་ལ་སྨོན་ལམ་རྣམ་པར་དག་པ་མཆོག་དང་། དེ་བཞིན་གཤེགས་པ་མཐོང་བ་ལ་སྨོན་ལམ་རྣམ་པར་དག་པ་མཆོག་དང་། མཚན་ཕུན་སུམ་ཚོགས་པ་ལ་སྨོན་ལམ་རྣམ་པར་དག་པ་མཆོག་ཅེས་བྱ་བའོ་༎ ཡང་དེ་ཉིད་ལས་། དེ་བཞིན་གཤེགས་པའི་མཆོད་རྟེན་རྣམས་ལ་མེ་ཏོག་འབུལ་བའམ་སྤོས་རིས་འདྲི་ན་མ་ཚང་བ་མེད་པ་བརྒྱད་འཐོབ་སྟེ་། བརྒྱད་གང་ཞེ་ན་། གཟུགས་མ་ཚང་བ་མེད་པར་འགྱུར་བ་དང་། ལོངས་སྤྱོད་མ་ཚང་བ་མེད་པ་དང་། ག-ཡོག་འཁོར་མ་ཚང་བ་མེད་པ་དང་། ཚུལ་ཁྲིམས་མ་ཚང་བ་མེད་པ་དང་། ཏིང་ངེ་འཛིན་མ་ཚང་བ་མེད་པ་དང་། ཐོས་པ་མ་ཚང་བ་མེད་པ་དང་། ཤེས་རབ་མ་ཚང་བ་མེད་པ་དང་། སྨོན་ལམ་མ་ཚང་བ་མེད་པ་ཞེས་གསུངས་སོ་༎ རིན་པོ་ཆེའི་ཕུང་པོའི་མདོ་ལས་ཀྱང་། གང་དག་སྲིད་པ་གསུམ་དུ་གཏོགས་པའི་སེམས་ཅན་དེ་དག་ཐམས་ཅད་སོ་སོ་ནས་དེ་བཞིན་༄༡༦༨ཨ་༌་༎ གཤེགས་པའི་མཆོད་རྟེན་འཕང་དུ་འདི་ལྟ་སྟེ་། རིའི་རྒྱལ་པོ་རི་རབ་ལྟ་བུ་བྱེད་ལ་དེ་དག་ལ་ཡང་སོ་སོ་ནས་གང་གའའི་ཀླུང་གི་བྱེ་མ་སྙེད་ཀྱི་བསྐལ་པར་བསྟི་སྟང་བྱ་བ་ཐམས་ཅད་ཀྱིས་བསྟི་སྟང་བྱེད་པ་བས་བྱང་ཆུབ་སེམས་དཔའ་གང་ཐམས་ཅད་མཁྱེན་པ་ཉིད་ཀྱི་སེམས་དང་མ་བྲལ་བས་མེ་ཏོག་གཅིག་འདོར་ན་། དེ་ནི་བསོད་ནམས་ཀྱི་ཕུང་པོ་སྔ་མ་བས་བསོད་ནམས་ཆེས་མང་དུ་བསྐྱེད་དོ་ཞེས་གསུངས་སོ་༎ ཡང་དེ་ཉིད་ལས་། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་སེམས་ཅན་གང་དག་ཡོད་པ་དེ་དག་ཐམས་ཅད་ཐེག་པ་ཆེན་པོ་ལ་ཡང་དག་པར་ཞུགས་པར་གྱུར་ལ་། ཐམས་ཅད་འཁོར་ལོས་སྒྱུར་བའི་རྒྱལ་སྲིད་དང་ལྡན་པར་གྱུར་ཏེ་། འཁོར་ལོས་སྒྱུར་བའི་རྒྱལ་པོ་རེ་རེས་ཀྱང་མར་མེའི་སྣོད་རྒྱ་མཚོ་ཆེན་པོ་ཙམ་བྱས་ཏེ་། རི་རབ་ཙམ་གྱི་མར་མེའི་སྙིང་པོས་མར་མེ་བུས་ལ་། སོ་སོ་ནས་དེ་ལྟ་བུའི་མར་མེའི་མཆོད་པས་དེ་བཞིན་གཤེགས་པའི་མཆོད་རྟེན་རྣམས་ལ་མཆོད་པ་བས་། བྱང་ཆུབ་སེམས་དཔའ་ཁྱིམ་གྱི་གནས་ནས་འབྱུང་བ་གང་གིས་མར་མེའི་སྙིང་པོ་འབྲུ་མར་གྱིས་བསྐུས་ཏེ་དེ་བཞིན་གཤེགས་པའི་མཆོད་རྟེན་གྱི་དྲུང་དུ་འཛིན་ན་། རས་འབྲུ་མར་གྱིས་བསྐུས་པའི་མར་མེ་འདི་ལ་སྔ་མའི་མར་མེ་ཕུལ་བ་དེས་བརྒྱའི་ཆར་ཡང་མི་ཕོད་པ་ནས་རྒྱུའི་བར་དུ་ཡང་མི་བཟོད་དོ་༎ འཁོར་ལོས་སྒྱུར་བའི་རྒྱལ་པོ་དེ་དག་གིས་སངས་རྒྱས་ལ་སོགས་པའི་དགེ་སློང་གི་དགེ་འདུན་ལ་བདེ་བར་སྦྱར་བ་ཐམས་ཅད་ཀྱིས་ཕུ་དུད་བྱེད་པ་བས་། བྱང་ཆུབ་སེམས་དཔའ་ཁྱིམ་གྱི་གནས་ནས་མངོན་པར་བྱུང་བ་གང་གིས་བསོད་སྙོམས་བླངས་ཏེ་། ལྷུང་བཟེད་དུ་ཆུད་པ་དེ་བཞིན་དག་དང་བགོ་བཤའ་བྱས་ཏེ་ཟན་དེ་ནི་དེ་བས་ཆེས་མང་ཞིང་ཆེས་རིན་ཆེའི་༎ གང་ཡང་རྒྱལ་པོ་ཆེན་པོ་དག་གིས་རི་རབ་ཙམ་གྱི་གོས་ཀྱི་ཕུང་པོ་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཕུན་བ་བས་། བྱང་ཆུབ་སེམས་དཔའ་ཁྱིམ་གྱི་གནས་ནས་མངོན་པར་བྱུང་བ་གང་གིས་ཕྱི་རོལ་དུ་བྱུང་སྟེ་། ། སངས་རྒྱས་ལ་སོགས་པ་ཐེག་པ་ཆེན་པོ་ལ་ཡང་དག་པར་ཞུགས་པའི་དགེ་སློང་གི་། ། དགེ་འདུན་དང་། དེ་བཞིན་གཤེགས་པའི་མཆོད་རྟེན་ལ་ཆོས་གོས་གསུམ་ཕུལ་ན་། དགེ་སློང་གི་ཆོས་གོས་བྱིན་པ་འདིས་གོས་སྦྱིན་པ་སྔ་མ་དེ་ཟིལ་གྱིས་ནོན་པར་༄༡༦༨བ་འགྱུར་རོ་༏་། ཡང་རྒྱལ་པོ་དེ་དག་རེ་རེས་འཛམ་བུའི་གླིང་ཐམས་ཅད་མེ་ཏོག་གིས་མཛེས་པར་རོ་༏་བྱས་ཏེ་། དེ་བཞིན་གཤེགས་པའི་མཆོད་རྟེན་ལ་ཕུལ་བ་བས་། བྱང་ཆུབ་སེམས་དཔའ་ཁྱིམ་གྱི་གནས་ནས་བྱུང་བ་གང་གིས་ཐ་ན་དེ་བཞིན་གཤེགས་པའི་མཆོད་རྟེན་ལ་མེ་ཏོག་གཅིག་ཕུལ་ན་སྦྱིན་པ་འདི་ལ་སྦྱིན་པ་སྔ་མ་བས་དེས་བརྒྱའི་ཆར་ཡང་མི་ཕོད་པ་ནས་རྒྱུའི་བར་དུ་ཡང་མི་ཕོད་དོ་ཞེས་གསུངས་སོ་༎ མཐར་གྱིས་ཡང་དག་པར་འཕགས་པའི་ལེའུ་ལས་ཀྱང་བསྟན་ཏེ་། ཕན་ཡོན་བཟང་པོ་བཞི་པོ་འདི་དག་མཐོང་ནས་བྱང་ཆུབ་སེམས་དཔའ་དེ་བཞིན་གཤེགས་པ་མཆོད་པ་ལ་སྤྲོ་བར་འགྱུར་ཏེ་། བཞི་གང་ཞེ་ན་། བདག་གིས་སྦྱིན་གནས་ཀྱི་མཆོག་ལ་མཆོད་པ་བྱས་པར་འགྱུར་བ་དང་། བདག་མཐོང་ནས་གཞན་དག་ཀྱང་དེ་བཞིན་དུ་སློབ་པར་འགྱུར་བ་དང་། དེ་བཞིན་གཤེགས་པ་ལ་མཆོད་པས་བྱང་ཆུབ་ཀྱི་སེམས་བརྟན་པར་འགྱུར་བ་དང་། མངོན་སུམ་དུ་མཐོང་བས་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱི་དགེ་བའི་རྩ་བ་སོགས་པར་འགྱུར་བ་སྟེ་། བཞི་པོ་འདི་དག་གོ་ཞེས་སོ་༎ འདི་ནི་དེ་བཞིན་གཤེགས་པ་ལ་མཆོད་པ་དང་རིམ་གྲོ་བྱེད་པ་བླ་ན་མེད་པ་སྟེ་། བློ་གྲོས་རྒྱ་མཚོས་ཞུས་པའི་མདོ་ལས་ཇི་སྐད་དུ་། བློ་གྲོས་རྒྱ་མཚོ་གསུམ་པོ་འདི་དག་ནི་དེ་བཞིན་གཤེགས་པ་ལ་མཆོད་པ་དང་རིམ་གྲོ་བྱེད་པ་བླ་ན་མེད་པའོ་༎ གསུམ་གང་ཞེ་ན་། གང་བྱང་ཆུབ་ཏུ་སེམས་བསྐྱེད་པ་དང་། གང་དམ་པའི་ཆོས་ཡོངས་སུ་འཛིན་པ་དང་། གང་སེམས་ཅན་རྣམས་ལ་སྙིང་རྗེ་ཆེན་པོ་བསྐྱེད་པའོ་ཞེས་གསུངས་པ་ལྟ་བུའོ་༎ འཕགས་པ་དཀོན་མཆོག་སྤྲིན་ལས་ཀྱང་བསྟན་ཏེ་། རིགས་ཀྱི་བུ་བྱང་ཆུབ་སེམས་དཔའ་ཆོས་བཅུ་དང་ལྡན་ན་མངལ་གྱི་དྲི་མས་མི་གོས་པར་སྐྱེའོ་༎ བཅུ་གང་ཞེ་ན་། འདི་ལྟ་སྟེ་། དེ་བཞིན་གཤེགས་པའི་གཟུགས་བྱེད་པ་དང་། མཆོད་རྟེན་ཞིག་པ་འཆོས་པ་དང་། དེ་བཞིན་གཤེགས་པའི་མཆོད་རྟེན་དག་ལ་སྤོས་ཀྱི་བྱུག་པ་འབུལ་བ་དང་། དེ་བཞིན་གཤེགས་པའི་སྐུ་གཟུགས་དག་ལ་ཁྲུས་ཀྱི་སྤོས་ཆུ་འབུལ་བ་དང་། དེ་བཞིན་གཤེགས་པའི་མཆོད་རྟེན་དག་ལ་ཕྱག་ངར་དང་སྐྱང་ནུལ་བྱ་བ་འབུལ་བ་དང་། ཕ་མ་ལ་ལུས་ཀྱི་རིམ་གྲོ་བྱེད་པ་དང་། མཁན་པོ་དང་སློབ་དཔོན་དག་ལ་ལུས་ཀྱི་རིམ་གྲོ་བྱེད་པ་དང་། ༄༡༦༩ཨ་༌་༎ ཚངས་པ་མཚུངས་པར་སྤྱོད་པ་རྣམས་ལ་ལུས་ཀྱི་རིམ་གྲོ་བྱེད་པ་དང་། དེ་ཡང་ཟང་ཟིང་མེད་པའི་སེམས་ཀྱིས་ཏེ་ཟང་ཟིང་དང་བཅས་པས་མ་ཡིན་པ་དང་། དགེ་བའི་རྩ་བ་དེ་ཡང་འདི་ལྟར་། དགེ་བའི་རྩ་བ་འདིས་སེམས་ཅན་ཐམས་ཅད་མངལ་གྱི་དྲི་མས་མ་གོས་པར་སྐྱེ་བར་གྱུར་ཅིག་ཅེས་ཡོངས་སུ་བསྔོ་ཞིང་དེ་ཡང་བསམ་པ་ཐག་པ་ནས་སེམས་པ་སྟེ་། རིགས་ཀྱི་བུ་ཆོས་བཅུ་པོ་དེ་དག་གོ་ཞེས་བྱ་བའོ་༎ རྗེས་སུ་ཡི་རང་བའི་ཕན་ཡོན་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ལས་གསུངས་ཏེ་། གང་ཐེག་པ་ལ་དང་པོ་ཡང་དག་པར་ཞུགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་སེམས་བསྐྱེད་པ་དེ་ལ་རྗེས་སུ་ཡི་རང་བར་བགྱིད་། བྱང་ཆུབ་སེམས་དཔའི་སྤྱད་པ་སྤྱད་པ་རྣམས་ཀྱི་སེམས་བསྐྱེད་པ་དེ་ལ་རྗེས་སུ་ཡི་རང་བར་བགྱིད་། བྱང་ཆུབ་སེམས་དཔའ་སེམས་དཔའ་ཆེན་པོ་ཕྱིར་མི་ལྡོག་པ་རྣམས་ཀྱི་ཕྱིར་མི་ལྡོག་པའི་ཆོས་དེ་ཉིད་ལ་རྗེས་སུ་ཡི་རང་བར་བགྱིས་ན་། བཅོམ་ལྡན་འདས་རིགས་ཀྱི་བུའམ་རིགས་ཀྱི་བུ་མོ་དེའི་བསོད་ནམས་ཀྱི་ཕུང་པོ་ཇི་སྙེད་ཅིག་བསྐྱེད་པར་འགྱུར་། དེ་སྐད་ཅེས་གསོལ་བ་དང་། བཅོམ་ལྡན་འདས་ཀྱིས་ལྷའི་དབང་པོ་བརྒྱ་བྱིན་ལ་འདི་སྐད་ཅེས་བཀའ་སྩལ་ཏོ་༎ ཀོཨོ་ཤི་ཀ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ནི་སྲང་ཚད་ཀྱིས་གཞལ་བས་ཚད་གཟུང་བར་ནུས་ཀྱི་། ཀོཨོ་ཤི་ཀ་བྱང་ཆུབ་སེམས་དཔའ་སེམས་དཔའ་ཆེན་པོའི་རྗེས་སུ་ཡི་རང་བའི་མདོ་ལས་སྐྱེས་པའི་སེམས་བསྐྱེད་པ་དེ་དག་གི་བསོད་ནམས་ནི་ཚད་གཟུང་བར་མི་ནུས་སོ་༎ དེ་སྐད་ཅེས་བཀའ་སྩལ་པ་དང་། བཅོམ་ལྡན་འདས་ལ་ལྷའི་དབང་པོ་བརྒྱ་བྱིན་གྱིས་འདི་སྐད་ཅེས་གསོལ་ཏོ་༎ བཅོམ་ལྡན་འདས་སེམས་ཅན་གང་དག་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པའི་བར་ལ་རྗེས་སུ་ཡི་རང་བ་ལས་སྐྱེས་པའི་བསོད་ནམས་འདི་ལྟར་དཔག་ཏུ་མེད་དོ་ཞེས་བྱ་བ་མི་ཉན་པ་དང་མ་འཚལ་བ་དང་རྗེས་སུ་ཡི་རང་བར་མི་བགྱིད་པ་དང་མི་སེམས་པ་དེ་དག་ནི་བདུད་ཀྱིས་བྱིན་གྱིས་བརླབས་པ་ལགས་སོ་༎ སེམས་ཅན་དེ་དག་ནི་བདུད་ཀྱི་ཕྱོགས་སུ་འགྱུར་བ་ལགས་སོ་༎ ༄༡༦༩བ་བཅོམ་ལྡན་འདས་ཀྱིས་བཀའ་སྩལ་པ་། ཀོཨོ་ཤི་ཀ་བྱང་ཆུབ་སེམས་དཔའི་ཐེག་པ་པའམ་རང་སངས་རྒྱས་ཀྱི་ཐེག་པ་པའམ་ཉན་ཐོས་ཀྱི་ཐེག་པ་པའི་རིགས་ཀྱི་བུའམ་རིགས་ཀྱི་བུ་མོ་གང་དག་གིས་སེམས་བསྐྱེད་པ་ལ་རྗེས་སུ་ཡི་རང་བ་དེ་དག་གིས་མྱུར་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་མཉེས་པར་བྱེད་པར་འགྱུར་གྱི་མི་མཉེས་པར་བྱེད་པར་མི་འགྱུར་རོ་༎ དེ་ལྟར་རྗེས་སུ་ཡི་རང་བའི་མདོ་ལས་སྐྱེས་པའི་སེམས་བསྐྱེད་པའི་དགེ་བའི་རྩ་བ་དེ་དག་གིས་གང་དང་གང་དུ་སྐྱེ་བ་དེ་དང་དེར་ཕུ་དུད་དུ་བྱ་བར་འགྱུར་བླ་མར་བྱ་བར་འགྱུར་རི་མོར་བྱ་བར་འགྱུར་མཆོད་པར་བྱ་བར་འགྱུར་རྗེད་པར་འགྱུར་གསོལ་བར་འགྱུར་རོ་༎ དེ་དག་ནི་ཡིད་དུ་མི་འོང་བའི་གཟུགས་རྣམས་མཐོང་བར་མི་འགྱུར་རོ་༎ དེ་དག་ནི་ཡིད་དུ་མི་འོང་བའི་སྒྲ་རྣམས་ཐོས་པར་མི་འགྱུར་རོ་༎ དེ་བཞིན་དུ་དྲི་དང་རོ་རྣམས་མ་ཡིན་ཞིང་རེག་བྱ་རྣམས་རེག་པར་མི་འགྱུར་རོ་༎ དེ་དག་ནི་ངན་སོང་དུ་སྐྱེ་བར་མི་འགྱུར་བར་ཤེས་པར་བྱའོ་༎ དེ་དག་ནི་མཐོ་རིས་སུ་སྐྱེ་བར་ཤེས་པར་བྱའོ་༎ དེ་ཅིའི་ཕྱིར་ཞེ་ན་། འདི་ལྟར་སེམས་ཅན་དེ་དག་གིས་སེམས་ཅན་གྲངས་མེད་པའི་དགེ་བའི་རྩ་བ་སེམས་ཅན་དེ་དག་ཐམས་ཅད་ལ་བདེ་བ་སྐྱེད་པ་དག་ལ་རྗེས་སུ་ཡི་རང་བའི་ཕྱིར་ཏེ་། དེ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་སེམས་ཅན་གྲངས་མེད་པ་དཔག་ཏུ་མེད་པ་དག་ཡོངས་སུ་མྱ་ངན་ལས་འདའ་བའི་བར་དུ་བྱེད་པར་འགྱུར་རོ་ཞེས་བྱ་བའོ་༎ ཡང་དེ་ཉིད་ལས་། རབ་འབྱོར་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་གང་གའའི་ཀླུང་གི་བྱེ་མ་སྙེད་ན་སེམས་ཅན་གང་དག་ཡོད་པ་དེ་དག་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་གནས་པར་གྱུར་ལ་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་གནས་ནས་ཀྱང་བསྐལ་པ་གང་གའའི་ཀླུང་གི་བྱེ་མ་སྙེད་དུ་དམིགས་པའི་འདུ་ཤེས་ཀྱིས་༏་བསམ་གཏན་བཞི་པ་ལ་སྙོམས་པར་འཇུག་པ་བས་། བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་དང་ཐབས་མཁས་པས་ཟིན་པ་གང་གིས་། འདས་པ་དང་མ་བྱོན་པ་དང་། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་༄༡༧༠ཨ་༌་༎ ཚུལ་ཁྲིམས་དང་ཏིང་ངེ་འཛིན་དང་། ཤེས་རབ་དང་རྣམ་པར་གྲོལ་བ་དང་། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་དང་། རང་སངས་རྒྱས་ཀྱི་ཚུལ་ཁྲིམས་དང་ཏིང་ངེ་འཛིན་དང་། ཤེས་རབ་དང་། རྣམ་པར་གྲོལ་བ་དང་། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་དང་། ཉན་ཐོས་ཀྱི་ཚུལ་ཁྲིམས་དང་། ཏིང་ངེ་འཛིན་དང་། ཤེས་རབ་དང་། རྣམ་པར་གྲོལ་བ་དང་། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་ཐམས་ཅད་གཅིག་ཏུ་བསྡུས་ཏེ་། བཟླུམས་ཤིང་གཞལ་ལ་། མ་ལུས་པ་ལ་རྗེས་སུ་ཡི་རང་བའི་མཆོག་གིས་རྗེས་སུ་ཡི་རང་བ་དང་། གཙོ་བོ་དང་དམ་པ་དང་རབ་དང་ཕུལ་དང་གྱ་ནོམ་པ་དང་བླ་མ་དང་བླ་ན་མེད་པ་དང་བླ་མའི་བླ་མ་དང་མཉམ་པ་མེད་པ་དང་། མི་མཉམ་པ་དང་མཉམ་པ་དང་དཔེ་ཟླ་མེད་པས་རྗེས་སུ་ཡི་རང་ལ་རྗེས་སུ་ཡི་རང་བའི་མོད་ལས་སྐྱེས་པའི་བསོད་ནམས་བྱ་བའི་དངོས་པོ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་པ་དང་། ན་། རབ་འབྱོར་རྗེས་སུ་ཡི་རང་བའི་མོད་ལས་སྐྱེས་པའི་བསོད་ནམས་བྱ་བའི་དངོས་པོ་འདི་ལ་། བྱང་ཆུབ་སེམས་དཔའ་དམིགས་པ་ཅན་གྱི་བསམ་གཏན་བཞིའི་བསོད་ནམས་མངོན་པར་འདུ་བྱེད་པ་སྔ་མ་དེས་བརྒྱའི་ཆར་ཡང་ཉེ་བར་མི་འགྲོ་བ་ནས་རྒྱུའི་བར་དུ་ཡང་མི་བཟོད་དོ་ཞེས་གསུངས་སོ་༎ ཚུལ་འདི་ཉིད་ནི་ཡོངས་སུ་བསྔོ་བ་ལ་ཡང་གསུངས་སོ་༎ གསོལ་བ་གདབ་པའི་ཕན་ཡོན་ནི་དྲག་ཤུལ་ཅན་གྱིས་ཞུས་པ་ལས་། ཆོས་ཡོངས་སུ་གཟུང་བར་བྱ་བའི་ཕྱིར་སངས་རྒྱས་ཀྱི་ཞིང་གཞལ་དུ་མེད་གྲངས་མེད་པ་རྣམས་སུ་ཚེ་ཡོངས་སུ་བསྒྱུར་རོ་ཞེས་གསུངས་སོ་༎ བསླབ་པ་ཀུན་ལས་བཏུས་པ་ལས་ཕྱག་འཚལ་བ་ལ་སོགས་པའི་ཕན་ཡོན་གྱི་ལེའུ་སྟེ་བཅུ་བདུན་པའོ་༎ བཟང་པོ་སྤྱོད་པ་ལ་སོགས་པའི་ཚུལ་ཁྲིམས་ཀྱིས་བསོད་ནམས་འཕེལ་བར་བཤད་ཟིན་ཏོ་། ༎ །འདི་ཡང་འདིའི་རྒྱུ་གཞན་ཡིན་ཏེ་། དད་པ་ལ་སོགས་པ་རྟག་ཏུ་བསྒོམ་པ་གང་ཡིན་པའོ་༎ དེ་བཞིན་གཤེགས་པའི་གསང་བའི་མདོ་ལས་ཇི་སྐད་གསུངས་པ་ལྟ་བུ་སྟེ་། རྒྱལ་པོ་ཆེན་པོ་ཆོས་བཞི་པོ་འདི་དག་ནི་ཐེག་པ་ཆེན་པོ་ལ་ཡང་དག་པར་ཞུགས་པ་རྣམས་ཡོངས་སུ་མི་ཉམས་ཤིང་ཁྱད་པར་དུ་འགྲོ་བར་འགྱུར་བའོ་༎ བཞི་གང་ཞེ་ན་། རྒྱལ་པོ་ཆེན་པོ་དད་པ་ནི་ཡོངས་༄༡༧༠བ་སུ་མི་ཉམས་ཤིང་ཁྱད་པར་དུ་འགྲོ་བར་འགྱུར་བའོ་༎ དད་པ་གང་ཞེ་ན་། དད་པ་གང་གིས་འཕགས་པའི་དྲུང་དུ་ཉེ་བར་འགྲོ་བ་དང་མི་བྱ་བ་མི་བྱེད་པའོ་༎ རྒྱལ་པོ་ཆེན་པོ་གུས་པ་ནི་ཁྱད་པར་དུ་འགྲོ་བར་འགྱུར་བ་སྟེ་། གུས་པ་གང་གིས་འཕགས་པ་རྣམས་ཀྱིས་ལེགས་པར་བཤད་པ་རྣམས་གུས་པར་ཉན་པ་དང་རྣ་བླགས་ཏེ་ཆོས་ཉན་པའོ་༎ རྒྱལ་པོ་ཆེན་པོ་ང་རྒྱལ་མེད་པ་ནི་ཁྱད་པར་དུ་འགྲོ་བར་འགྱུར་བ་སྟེ་། ང་རྒྱལ་མེད་པ་གང་གིས་འཕགས་པ་རྣམས་ལ་མངོན་པར་འདུད་པ་དང་རབ་ཏུ་འདུད་པ་ལ་ཕྱག་འཚལ་བའོ་༎ རྒྱལ་པོ་ཆེན་པོ་བརྩོན་འགྲུས་ནི་ཁྱད་པར་དུ་འགྲོ་བར་འགྱུར་བ་སྟེ་། བརྩོན་འགྲུས་གང་གིས་ལུས་ཡང་བ་དང་སེམས་ཡང་བ་འཐོབ་པ་དང་བྱ་བ་ཐམས་ཅད་ཀྱང་ཉམས་འོག་ཏུ་ཆུད་པར་བྱེད་པ་སྟེ་། རྒྱལ་པོ་ཆེན་པོ་ཆོས་བཞི་པོ་འདི་དག་ནི་ཐེག་པ་ཆེན་པོ་ལ་ཡང་དག་པར་ཞུགས་པ་རྣམས་ཡོངས་སུ་མི་ཉམས་ཤིང་ཁྱད་པར་དུ་འགྲོ་བར་འགྱུར་བའོ་ཞེས་བྱ་བ་སྟེ་། དད་པ་ལ་སོགས་པ་འདི་དག་ལ་རྟག་ཏུ་གོམས་པར་བྱའོ་༎ ཡང་ན་དད་པ་ལ་སོགས་པ་གཞན་དག་ལ་སྟེ་། འཕགས་པ་བློ་གྲོས་མི་ཟད་པའི་མདོ་ལས་ཇི་སྐད་དུ་། བཙུན་པ་ཤ་ར་དབ༹་ཏིའི་བུ་གཞན་ཡང་བྱང་ཆུབ་སེམས་དཔའ་རྣམས་ཀྱི་དབང་པོ་ལྔ་རྣམས་མི་ཟད་པ་སྟེ་༏་དེ་ལ་དབང་པོ་ལྔ་གང་ཞེ་ན་། གང་འདི་དད་པའི་དབང་པོ་དང་། བཙོན་འགྲུས་ཀྱི་དབང་པོ་དང་། དྲན་པའི་དབང་པོ་དང་། ཏིང་ངེ་འཛིན་གྱི་དབང་པོ་དང་། ཤེས་རབ་ཀྱི་དབང་པོའོ་༎ དེ་ལ་དད་པའི་དབང་པོ་གང་ཞེ་ན་། དད་པ་གང་གིས་ཆོས་བཞི་ལ་དད་པ་སྟེ་། བཞི་གང་ཞེ་ན་། འདི་ལྟ་སྟེ་༏་འཁོར་བ་ན་སྤྱོད་པའི་འཇིག་རྟེན་པའི་ཡང་དག་པའི་ལྟ་བ་ལ་དད་པ་སྟེ་། དེ་ལས་ཀྱི་རྣམ་པར་སྨིན་པ་ལ་སྟོན་པ་ཡིན་། དགེ་བའམ་སྡིག་པའི་ལས་གང་དང་གང་བྱས་པ་དེ་དང་དེའི་རྣམ་པར་སྨིན་པ་མྱོང་བར་འགྱུར་རོ་སྙམ་སྟེ་སྲོག་གི་ཕྱིར་ཡང་སྡིག་པའི་ལས་མི་བྱེད་པ་དང་། བྱང་ཆུབ་སེམས་དཔའི་སྤྱོད་པ་ལ་དད་པ་སྟེ་། སྤྱོད་པ་དེ་ལ་ཞུགས་ནས་ཀྱང་ཐེག་པ་གཞན་ལ་འདོད་པ་མི་བསྐྱེད་པ་དང་། ཆོས་ཐམས་ཅད་ལ་དོན་དམ་པ་ངེས་པའི་དོན་ཟབ་མོ་། རྟེན་ཅིང་འབྲེལ་བར་འབྱུང་བ་བདག་མེད་པ་སེམས་ཅན་མེད་པ་སྲོག་མེད་པ་གསོ་བ་མེད་པ་གང་ཟག་མེད་པར་རྣམ་པར་༄༡༧༡ཨ་༌་༎ དཔྱོད་པ་དང་། སྟོང་པ་ཉིད་དང་མཚན་མ་མེད་པ་དང་སྨོན་པ་མེད་པའི་མཚན་ཉིད་དུ་དད་པ་སྟེ་། ལྟ་བར་གྱུར་པ་ཐམས་ཅད་བག་ལ་ཉལ་བར་མི་བྱེད་པ་དང་། སྟོབས་དང་མི་འཇིགས་པ་ལ་སོགས་པ་སངས་རྒྱས་ཀྱི་ཆོས་ཐམས་ཅད་ལ་དད་པ་སྟེ་། དད་པའི་ཕྱིར་ཐེ་ཚོམ་དང་ནེམ་ནུར་དང་བྲལ་བས་སངས་རྒྱས་ཀྱི་ཆོས་དེ་དག་ཡང་དག་པར་སྒྲུབ་པ་སྟེ་འདི་ནི་དད་པའི་དབང་པོ་ཞེས་བྱའོ་༎ དེ་ལ་བརྩོན་འགྲུས་ཀྱི་དབང་པོ་གང་ཞེ་ན་། ཆོས་གང་ལ་དད་པའི་དབང་པོས་དད་པར་འགྱུར་བའི་ཆོས་དེ་དག་བརྩོན་འགྲུས་ཀྱི་དབང་པོས་ཡང་དག་པར་སྒྲུབ་པ་སྟེ་། འདི་ནི་བརྩོན་འགྲུས་ཀྱི་དབང་པོ་ཞེས་བྱའོ་༎ དེ་ལ་དྲན་པའི་དབང་པོ་གང་ཞེ་ན་། ཆོས་གང་བརྩོན་འགྲུས་ཀྱི་དབང་པོས་ཡང་དག་པར་བསྒྲུབ་པའི་ཆོས་དེ་དག་དྲན་པའི་དབང་པོས་ཆུད་མི་གསོན་ཏེ་། འདི་ནི་དྲན་པའི་དབང་པོ་ཞེས་བྱའོ་༎ དེ་ལ་ཏིང་ངེ་འཛིན་གྱི་དབང་པོ་གང་ཞེ་ན་། དྲན་པའི་དབང་པོས་ཆོས་གང་ཆུད་མི་གསོན་པའི་ཆོས་དེ་དག་ཏིང་ངེ་འཛིན་གྱི་དབང་པོས་རྩེ་གཅིག་ཏུ་བྱེད་དེ་། འདི་ནི་ཏིང་ངེ་འཛིན་གྱི་དབང་པོ་ཞེས་བྱའོ་༎ དེ་ལ་ཤེས་རབ་ཀྱི་དབང་པོ་གང་ཞེ་ན་། ཆོས་གང་ཏིང་ངེ་འཛིན་གྱི་དབང་པོས་རྩེ་གཅིག་ཏུ་བྱས་པའི་ཆོས་དེ་དག་ཤེས་རབ་ཀྱི་དབང་པོས་རབ་ཏུ་རྟོག་ཅིང་ཤིན་ཏུ་རྟོག་པར་བྱེད་དེ་། གང་ཆོས་དེ་དང་དེ་དག་ལ་གཞན་གྱི་དྲིང་མི་འཇོག་པར་ཤེས་ཤིང་སོ་སོར་རང་གིས་ཤེས་པ་འདི་ནི་ཤེས་རབ་ཀྱི་དབང་པོ་དེ་། ཞེས་བྱའོ་༎ དེ་ལྟར་ན་དབང་པོ་ལྔ་པོ་འདི་དག་ནི་ལྷན་ཅིག་ཏུ་འགྲོགས་ཤིང་རྗེས་སུ་འབྲེལ་བ་སྟེ་། སངས་རྒྱས་ཀྱི་ཆོས་ཐམས་ཅད་ཡོངས་སུ་རྫོགས་པར་བྱེད་དོ་༏་། ལུང་བསྟན་པའི་སར་ཡང་གཞོག་གོ་ཞེས་གསུངས་པ་བཞིན་ནོ་༎ དད་པ་ལ་སོགས་པའི་སྟོབས་རྣམས་ལ་ཡང་རྟག་ཏུ་གོམས་པར་བྱ་སྟེ་། འཕགས་པ་གཙུག་ན་རིན་པོ་ཆེའི་མདོ་ལས་ཇི་སྐད་དུ་། རིགས་ཀྱི་བུ་དེ་ལ་བྱང་ཆུབ་སེམས་དཔའི་སྟོབས་ཀྱི་སྤྱོད་པ་ཡོངས་སུ་དག་པ་གང་ཞེ་ན་། གང་དབང་པོ་དེ་དག་གིས་ཉེ་བར་བསྟན་ནས་བདུད་ཐམས་ཅད་ཀྱིས་མི་བརྫི་བར་འགྱུར་བ་། དང་། ཉན་ཐོས་དང་རང་སངས་རྒྱས་ཀྱི་ཐེག་པ་གཉིས་ཀྱིས་མི་འཕྲོགས་པར་འགྱུར་བ་དང་། དང་། ། ཐེག་པ་ཆེན་པོ་འདི་ལས་ཕྱིར་མི་ལྡོག་པར་འགྱུར་བ་དང་། ཉོན་མོངས་པ་ཐམས་ཅད་ཀྱིས་མི་༄༡༧༡བ་ཐུལ་བར་འགྱུར་བ་དང་། སྔོན་གྱི་དམ་བཅས་པ་ལ་བརྟན་པར་འགྱུར་བ་དང་། སེམས་ཀྱི་སྟོབས་ཤིན་ཏུ་བརྟན་པར་འགྱུར་བ་དང་། ལུས་ཀྱི་སྟོབས་དང་ལྡན་པར་འགྱུར་བ་དང་། དབང་པོ་རྣམས་སྦེད་པར་འགྱུར་བ་དང་། དགྲ་རྣམས་ཀྱིས་མི་ཚུགས་པར་འགྱུར་བ་དང་། ཕྱིར་རྒོལ་བ་ཐམས་ཅད་ཀྱིས་མི་བསྐྱོད་པར་འགྱུར་བའོ་ཞེས་བྱ་བ་ལ་སོགས་པ་གསུངས་པ་བཞིན་ནོ་༎ དེ་ལྟར་༎ རེ་ཞིག་བསོད་ནམས་སྤེལ་བའི་ཕྱིར་༎ དད་པ་ལ་སོགས་རྟག་ཏུ་བསྒོམ་༎ གཞན་ཡང་བྱམས་དང་ཞེས་བྱ་བ་ནི་། ཟླ་བའི་སྒྲོན་མའི་མདོ་ལས་ཇི་སྐད་དུ་༎ བྱེ་བ་ཁྲག་ཁྲིག་དཀྲིགས་པའི་ཞིང་དག་ན་༎ མཆོད་པ་རྣམ་མང་དཔག་མེད་ཇི་སྙེད་པ་༎ སྐྱེས་མཆོག་རྣམས་ལ་དེ་ཡིས་རྟག་མཆོད་པས་༎ བྱམས་པའི་སེམས་ཀྱི་གྲངས་དང་ཆར་མི་ཕོད་༎ ཅེས་གསུངས་པ་ལྟ་བུའོ་༎ གཞན་ཡང་སངས་རྒྱས་སྩོགས་དྲན་བྱ་༎ སངས་རྒྱས་ལ་སོགས་པ་རྗེས་སུ་དྲན་པ་དེ་ཡང་གང་ཞེ་ན་། འཕགས་ཕ་ཡུལ་འཁོར་སྐྱོང་གིས་ཞུས་པའི་མདོ་ལས་བསྔགས་པ་སྟེ་། མཚན་མཆོག་ལྡན་པ་དྲི་མེད་ཟླ་བའི་ཞལ་༎ གསེར་མདོག་འདྲ་བ་ཁྱོད་ལ་ཕྱག་འཚལ་ལོ་༎ རྡུལ་བྲལ་ཁྱོད་འདྲ་སྲིད་པ་གསུམ་མ་མཆིས་༎ མཉམ་མེད་མཁྱེན་ཅན་ཁྱོད་ལ་ཕྱག་འཚལ་ལོ༎ རྒྱལ་བའི་དབུ་སྐྲ་འཇམ་མཛེས་སྣུམ་ཞིང་བཟང་༎ ཁྱོད་ཀྱི་གཙུག་ཏོར་འདི་ན་རི་རྒྱལ་བཞིན་༎ གཙུག་ཏོར་མི་མཐོང་ཁྱོད་དང་མཚུངས་མ་མཆིས་༎ ཐུབ་པ་ཁྱོད་ཀྱི་སྨིན་མཚམས་མཛོད་སྤུས་མཛེས་༎ ཀུན་ད་ཟླ་བ་ཁ་བ་དུང་ལྟར་དཀར་༎ ཐུགས་རྗེ་གང་གིས་འགྲོ་བ་འདི་གཟིགས་པ་༎ སྤྱན་མཆོག་བཟང་པོ་ཨཽཏཔལ་སྔོན་པོ་འདྲ་༎ རྒྱལ་བ་དྲི་མེད་སྤྱན་ལ་ཕྱག་འཚལ་ལོ་༎ ལྗགས་ཡངས་སྲབ་ལ་ཟངས་ཀྱི་མདོག་འདྲ་བ་༎ དེ་ཡིས་རང་གི་ཞལ་གྱི་གདོང་ཡང་ཁེབས་༎ ཆོས་གསུངས་པས་ནི་འགྲོ་བ་འདུལ་བར་བགྱི་༎ འཇམ་སྣམ་གསུང་ལྡན་ཁྱོད་ལ་ཕྱག་འཚལ་ལོ་༎ ཚེམས་བཟངས་ཤིན་ཏུ་བརྟན་པ་རྡོ་རྗེ་འདྲ་༎ བཅུ་དང་སུམ་ཅུ་སྙོམས་ཤིང་ཐགས་བཟང་བ་༎ འཛུམ་པ་མཛད་ནས་འགྲོ་བ་འདུལ་བར་བགྱིད་༎ བདེན་གཏམ་སྙན་པ་ཁྱོད་ལ་ཕྱག་འཚལ་ལོ་༎ རྒྱལ་བ་ཁྱོད་ཀྱི་གཟུགས་དང་མཚུངས་མ་མཆིས་༎ འོད་ཀྱིས་༄༡༧༢ཨ་༌་༎ ཞིང་བརྒྱ་དག་ཀྱང་སྣང་བར་བགྱིད་༎ འཇིག་རྟེན་ན་ནི་ཚངས་དབང་སྐྱོང་དེ་དག་། བཅོམ་ལྡན་ཁྱོད་ཀྱི་འོད་ཀྱིས་ཟིལ་དུ་བརླག་། ཨཨེ་ནའི་བྱིན་པ་མཉམ་མེད་བཅོམ་ལྡན་འདས་༎ གླང་པོའི་རྒྱལ་པོ་རྨ་བྱ་སེང་གེའི་སྟབས་༎ བཅོམ་ལྡན་གཉའ་ཤིང་གང་དུ་གཟིགས་ཤིང་གཤེགས་༎ ས་དང་རི་དང་ངམ་པ་ག-ཡོ་བར་མཛད་༎ བཅོམ་ལྡན་འདས་སྐུ་མཚན་གྱིས་བརྒྱན་པ་སྟེ་༎ ཁྱོད་ཀྱི་པགས་པ་འཇམ་ཞིང་གསེར་མདོག་འདྲ་༎ འགྲོ་བ་གཟུགས་འདི་ལྟ་བས་ངོམས་མི་འགྱུར་༎ ཁྱོད་ནི་མཚུངས་པ་མ་མཆིས་གཟུགས་དང་ལྡན་༎ ཁྱོད་སྔོན་བསྐལ་པ་བརྒྱར་ནི་དཀའ་ཐུབ་སྤྱད་༎ ཁྱོད་གཏོང་དུལ་དང་སྦྱིན་པ་ཀུན་ལ་དགྱེས་༎ སེམས་ཅན་ཀུན་ལ་ཐུགས་རྗེ་བྱམས་ཐུགས་ལྡན་༎ མཆོག་ཏུ་ཐུགས་རྗེ་ཅན་ལ་ཕྱག་འཚལ་ལོ་༎ ཁྱོད་ནི་སྦྱིན་དང་ཚུལ་ཁྲིམས་རྟག་ཏུ་དགྱེས་༎ ཁྱོད་ནི་བཟོད་དང་བརྩོན་འགྲུས་དགེས་རབ་བརྟན་༎ ཁྱོད་ནི་བསམ་གཏན་ཤེས་རབ་འོད་གཟིགས་མངའ་༎ མཚུངས་མེད་ཡེ་ཤེས་མངའ་ལ་ཕྱག་འཚལ་ལོ་༎ ཁྱོད་ནི་སྨྲ་བ་ངན་པའི་ཚོགས་ཅན་འཇོམས་༎ ཁྱོད་ནི་སེང་གེ་ལྟ་བུར་འཁོར་དུ་སྒྲོགས་༎ ཁྱོད་ནི་སྨན་པའི་རྒྱལ་པོ་དྲི་གསུམ་སེལ་༎ མཆོག་ཏུ་དགའ་མཛད་ཁྱོད་ལ་ཕྱག་འཚལ་ལོ་༎ ཐུབ་པ་སྐུ་གསུང་ཐུགས་ནི་རྣམ་པར་དག་། པད་མ་ཆུ་ལྟར་སྲིད་པ་གསུམ་མི་གོས་༎ ཁྱོད་ནི་ཚངས་དབྱངས་ཀ་ལ་པིང་ཀའི་སྐད་༎ སྲིད་གསུམ་ཕ་རོལ་གཤེགས་ལ་ཕྱག་འཚལ་ལོ་༎ ཁྱོད་ཀྱིས་འགྲོ་འདི་སྒྱུ་མ་ལྟ་བུ་དང་༎ གར་ལ་ལྟ་དང་རྨི་ལམ་འདྲ་བ་དང་༎ བདག་མེད་སེམས་ཅན་མེད་ཅིང་སྲོག་འགྲོ་མེད་༏་། ཆོས་རྣམས་སྨིག་རྒྱུ་ཆུ་ཟླ་འདྲ་བར་མཁྱེན་༎ སྟོང་པ་ཞི་བ་སྐྱེ་བ་མེད་པའི་ཚུལ་༎ མ་ཤེས་པས་ན་འགྲོ་བ་འཁྱམས་འགྱུར་ཏེ་༎ ཐུགས་རྗེ་ཐབས་ཚུལ་རིག་པ་བརྒྱ་དག་གིས་༎ དེ་དག་རྣམས་ནི་འཛུད་པར་མཛད་པ་ལགས་༎ འདོད་ཆགས་ལ་སོགས་ནད་མང་བརྒྱ་དག་གིས་༎ སྐྲག་པར་འགྱུར་བའི་འགྲོ་ལ་རྟག་གཟིགས་ཏེ་༎ བདེ་གཤེགས་སེམས་ཅན་བརྒྱ་དག་ཡོངས་འགྲེལ་ཅིང་༎ ཟླ་མེད་དམན་པ་ལྟ་བུ་རྣམ་པར་རྒྱུ་༎ སྐྱེ་དང་རྒ་དང་འཆི་དང་མྱ་ངན་ནོན་༎ སྡུག་དང་བྲལ་དང་སྨྲེ་སྔགས་འདོན་པ་བརྒྱས་༎ རྟག་ཏུ་ན་བའི་འགྲོ་བ་གཟིགས་ནས་ནི་༎ ཐུབ་པ་༄༡༧༢བ་ཐུགས་རྗེས་ཡོངས་སུ་འགྲེལ་ཞིང་རྒྱུ་༎ དུད་འགྲོ་ཡི་དགས་དམྱལ་བའི་འགྲོ་རྣམས་སུ་༎ འགྲོ་ཀུན་ཤིང་རྟའི་འཕང་ལོ་བཞིན་དུ་འཁོར་༎ གླེན་པ་དམིགས་བུ་མ་མཆིས་མགོན་མ་མཆིས་༎ དེ་ལ་ལམ་གྱི་དམ་པ་སྟོན་མཛད་པ་། གཙོ་བོ་མཚུངས་པ་མེད་པས་གང་བསྟན་ལ་༎ འཕགས་ལམ་དེ་ཉིད་གང་དག་སྔོན་ཆད་ཀྱི་༎ ཆོས་ཀྱི་དབང་ཕྱུག་འགྲོ་བའི་དོན་མཛད་པ་༎ རྒྱལ་བ་དེ་དག་རྣམས་ཀྱིས་རབ་ཏུ་གསུངས་༎ འཇམ་ཞིང་མཉེན་ལ་ཡིད་དུ་འོང་བའི་མཆོག་། ཚངས་ལས་ལྷག་པར་མཆོག་ཏུ་དགའ་བགྱིད་པ་༎ དྲི་ཟ་མི་ཅི་ལྷ་ཡི་བུ་མོ་མཆོག་། སྒྲ་དེ་ཟིལ་གྱིས་མནན་ནས་གསུང་པ་མཛད་༎ བདེན་དང་དྲང་བ་མི་ཟད་ཐབས་ཚུལ་གྱིས་༎ ཡོངས་སྦྱངས་ཡོན་ཏན་མཐའ་ཡས་ལྡན་པའི་གསུང་༎ དེ་ཐོས་སེམས་ཅན་ཁྲག་ཁྲིག་ཕྲག་བརྒྱ་དག་། ཐེག་པ་གསུམ་གྱིས་ཞི་བར་མཆི་བར་བགྱིད་༎ ཁྱོད་ལ་མཆོད་པས་ལྷ་ཡི་བདེ་བ་ནི་༎ རྣམ་པ་མང་དང་དེ་བཞིན་མི་ཡིས་འཐོབ་༎ མི་ཡི་བདག་པོ་འགྲོ་ལ་ཕན་བགྱིད་པ་༎ ཕྱུག་ཅིང་ནོར་ཆེ་འབྱོར་བ་ཆེན་པོར་འགྱུར་༎ མཚུངས་མེད་ཁྱོད་ལ་དད་པ་བསྐྱེད་པ་ནི་༎ གླིང་བཞི་བདག་པོ་འཁོར་ལོས་སྒྱུར་བ་མཆོག་།འགྲོ་ལ་དགེ་བ་བཅུ་པོ་ཀུན་འབྱེད་པ་༎ རིན་ཆེན་རབ་བཟངས་བདུན་ལྡན་ཐོབ་པར་འགྱུར་༎ རྒྱལ་བ་ཁྱོད་ལ་མཆོད་པ་བགྱིས་པས་ནི་༎ ཚངས་པ་བརྒྱ་བྱིན་འཇིག་རྟེན་བདག་པོ་དང་༎ ཡོངས་སུ་དགའ་ལྡན་ལྷ་ཡི་བདག་པོ་དང་༎ གཞན་འཕྲུལ་བ་དང་འཐབ་བྲལ་རབ་དགར་འགྱུར་༎ འགྲོ་བའི་སྡུག་བསྔལ་རྣམ་མང་སེལ་མཛད་པ་༎ མཉམ་མེད་ཁྱོད་ལ་མཆོད་དང་མཐོང་བ་དང་༎ ཐོས་པའང་དེ་ལྟར་འབྲས་བུ་མཆིས་ལགས་ཏེ་༎ གནས་མཆོག་རྒ་ཤི་མེད་པ་འཐོབ་པར་འགྱུར་༎ བཅོམ་ལྡན་ལམ་ལ་མཁས་ཤིང་ལམ་མཁྱེན་པ་༎ འཇིག་རྟེན་འདི་ནི་ངན་པའི་ལམ་ལས་ཟློག་། བཅོམ་ལྡན་འགྲོ་བ་དག་ནི་འཕགས་པའི་ལམ་༎ བདེ་བ་ཞི་བ་རྡུལ་དང་བྲལ་ལ་འགོད་༎ བསོད་ནམས་གཏེར་ཁྱོད་བསོད་ནམས་དོན་གཉེར་བའི་༎ བསོད་ནམས་བགྱི་བ་རྟག་ཏུ་མི་བས་ཏེ་༎ བྱང་ཆུབ་དམ་པ་མ་ཐོབ་བར་དུ་ནི་༎ བསྐལ་པ་བྱེ་བ་མང་པོར་བས་མི་འགྱུར་༎ གཞན་འཕྲུལ་འདྲ་བ་རྟག་ཏུ་དགའ་བགྱིད་པ་༎ ཡོངས་སུ་༄༡༧༣ཨ་༌་༎ དག་ཅིང་མཛེས་པ་ཐོབ་པར་འགྱུར་༎ དམ་པའི་ཞིང་དུ་ལུས་དང་ངག་ཡིད་ཀྱིས་༎ སེམས་ཅན་དག་ནི་རྣམ་པར་དག་པར་འགྱུར་༎ རྒྱལ་བ་མཆོད་པའི་མི་ཡིས་འདི་ལ་སོགས་༎ ཡོན་ཏན་རྣམ་པ་དུ་མ་ཐོབ་པར་འགྱུར་༎ མཐོ་རིས་ཐར་པ་མི་ཡི་བདེ་བ་དང་༎ འགྲོ་བ་ཀུན་གྱི་བསོད་ནམས་གཏེར་ཐོབ་འགྱུར་༎ ཁྱོད་ཀྱི་བརྗོད་དང་གྲགས་པ་རྒྱ་ཆེན་པོ་༎ ཕྱོགས་རྣམས་ཀུན་གྱི་ཞིང་མང་བརྒྱར་ཡང་མཆིས་༎ རྒྱལ་བ་ཁྱོད་ཀྱི་བསྔགས་པའི་ཕྲེང་བ་ནི་༎ བདེ་བར་གཤེགས་རྣམས་འཁོར་དུ་རྟག་པར་སྒྲོགས་༎ རིམས་ནད་བྲལ་ཞིང་འགྲོ་བ་ཐར་མཛད་པ༎ མཐོང་ན་དགའ་བ་ཐུགས་རྗེ་མཆོག་ལྡན་པ་༎ བཅོམ་ལྡན་དབང་པོ་ཞི་བ་ཞི་དགེས་པ་༎ མི་མཆོག་དམ་པ་ཁྱོད་ལ་ཕྱག་འཚལ་ལོ་༎ བདག་གིས་རྒྱལ་བ་ཁྱོད་ཀྱི་གསུང་ཐོས་ནས་༎ མངོན་པར་ཤེས་པ་ལྔ་ཐོབ་མཁའ་ལ་གནས་༎ དཔའ་བོ་བདེ་གཤེགས་མཚུངས་པར་བདག་གྱུར་ཏེ་༎ དྲི་མེད་ཆོས་ནི་འགྲོ་ལ་རྣམ་པར་དབྱེ་༎ ལྷ་དང་མི་དང་ཀླུས་མཆོད་བདེ་བར་གཤེགས་༎ ཡོན་ཏན་ཀུན་གྱི་མཐར་ཕྱིན་དེང་བསྟོད་པས་༎ བསོད་ནམས་རྒྱ་ཆེན་གང་བསྒྲུབས་གྱུར་པ་འདིས་༎ འགྲོ་བ་སངས་རྒྱས་གོ་འཕང་ཐོབ་པར་ཤོག་། ཅེས་བྱའོ་༎ ཡང་ན་ཆོས་ཡང་དག་པར་སྡུད་པའི་མདོ་ལས་གསུངས་པ་སྟེ་། གཞན་ཡང་སངས་རྒྱས་བཅོམ་ལྡན་འདས་རྣམས་ནི་བསོད་ནམས་དང་ཡེ་ཤེས་ཀྱི་ཚོགས་ཆེན་པོ་མངའ་བ་། བྱམས་པ་ཆེན་པོ་དང་སྙིང་རྗེ་ཆེན་པོའི་སྤྱོད་ཡུལ་ཅན་༎ སེམས་ཅན་གྱི་ཕུང་པོ་ཆེན་པོའི་སྐྱབས་སུ་གྱུར་པ་། མགོན་དུ་གྱུར་པ་། སྨན་པ་ཆེན་པོ་ཟུག་རྡུ་འབྱིན་པ་། སེམས་ཅན་ཐམས་ཅད་ལ་སེམས་སྙོམས་པ་། རྟག་ཏུ་ཏིང་ངེ་འཛིན་གྱི་སྤྱོད་ཡུལ་པ་། འཁོར་བ་དང་མྱ་ངན་ལས་འདས་པ་ལས་རྣམ་པར་གྲོལ་བ་ནས་། སེམས་ཅན་ཐམས་ཅད་ཀྱི་ཕ་མ་ལྟ་བུར་གྱུར་པ་དགྲ་ཟིན་ལ་སེམས་སྙོམས་པའི་བར་དུའོ་༎ དེ་བཞིན་དུ་སྦྱར་ཏེ་། འཇིག་རྟེན་ཐམས་ཅད་ཟིལ་གྱིས་གནོན་པ་། འཇིག་རྟེན་ཐམས་ཅད་ཀྱི་སྣང་བར་གྱུར་བ་། རྣལ་འབྱོར་ཆེན་པོ་ལ་རྣལ་འབྱོར་པ་། བསམ་གཏན་ཆེན་པོའི་སྤྱོད་ཡུལ་བ་། རྣམ་པར་གྲོལ་བ་ཕུན་སུམ་ཚོགས་པ་། བདག་ཉིད་ཆེན་པོ་༎ སྐྱེ་བོ་ཆེན་པོའི་ཞམ་འབྲིང་བ་དང་ལྡན་པ་། སྐྱེ་བོ་ཁྱད་༄༡༧༣བ་པར་ཅན་གྱི་ཞམ་འབྲིང་བ་དང་ལྡན་པ་། ལྟ་བ་དང་ཉན་པ་དང་བརྟེན་པ་དང་བསྙེན་བཀུར་བྱེད་པ་མི་ཟློགས་པ་། བདག་བདེ་བ་ལ་མི་ལྟ་བ་། གཞན་གྱི་སྡུག་བསྔལ་ཞི་བར་བྱེད་པ་ལ་དགྱེས་པ་། ཆོས་ལ་གཞོལ་བ་། ཆོས་ཀྱི་ནོར་ཅན་། ཆོས་ཀྱི་ཟས་ཅན་། ཆོས་ཀྱི་སྨན་ཅན་། ཆོས་ཀྱི་གཏེར་ཆེན་༏་ཆོས་ཀྱི་དབང་ཕྱུག་། ཆོས་ཀྱི་བདག་པོ་། ཆོས་ཀྱི་སྦྱིན་བདག་། རྟག་ཏུ་གཏོང་བ་ལ་མངོན་པར་དགྱེས་པ་། རྟག་ཏུ་བག་ཡོད་པ་། རྟག་ཏུ་དབེན་པ་ལ་མངོན་པར་དགྱེས་པ་། ཐམས་ཅད་དུ་སྟེགས་དང་ཟམ་པར་གྱུར་པ་། རྒྱལ་པོའི་ལམ་ཆེན་པོ་དང་འདྲ་བ་། ཉི་མ་ཆེན་པོ་དང་འདྲ་བ་༏་ཚངས་པ་ཆེན་པོ་དང་འདྲ་བ་། ཡེ་ཤེས་ཆེན་པོའི་རྡོ་རྗེ་འཆང་བ་། ཆོས་ཆེན་པོས་དབུགས་འབྱིན་པ་། གཟུགས་ལྟ་བས་མི་ངོམས་པ་མཐོང་བས་མི་ངོམས་པ་སྟེ་། སངས་རྒྱས་བཅོམ་ལྡན་འདས་དེ་དག་དེ་ལྟར་རྗེས་སུ་དྲན་ནོ་༎ དེ་དག་དེ་ལྟར་རྗེས་སུ་དྲན་པས་དེ་དག་གི་ཡོན་ཏན་ཡོངས་སུ་སྒྲུབ་པའི་ཕྱིར་སྦྱོར་རོ་༎ དྲན་པ་ཉེ་བར་འཇོག་གོ་༎ བརྩོན་འགྲུས་རྩོམ་མོ་༎ དེའི་ཕྱིར་སངས་རྒྱས་རྗེས་སུ་དྲན་པ་ཞེས་བྱ་སྟེ་། འདི་ནི་བྱང་ཆུབ་སེམས་དཔའི་སངས་རྒྱས་རྗེས་སུ་དྲན་པ་དྲན་པ་ཉེ་བར་གཞག་པ་ཞེས་བྱའོ་༎ འདི་ཉིད་ལས་ཆོས་རྗེས་སུ་དྲན་པ་གསུངས་པ་༏་འདི་ལ་བྱང་ཆུབ་སེམས་དཔའ་འདི་སྙམ་དུ་སེམས་ཏེ་། གང་སངས་རྒྱས་བཅོམ་ལྡན་འདས་དེ་དག་ནི་ཡོན་ཏན་མཐའ་ཡས་མུ་མེད་པ་སྟེ་། དེ་དག་ནི་ཆོས་ལས་སྐྱེས་པ་། ཆོས་ཀྱི་བགོ་སྐལ་ལ་སྤྱོད་པ་། ཆོས་ཀྱིས་སྤྲུལ་པ་། ཆོས་བདག་པོར་གྱུར་པ་། ཆོས་ལས་བྱུང་བ་། ཆོས་ཀྱི་སྤྱོད་ཡུལ་། ཆོས་ལ་བརྟེན་པ་། ཆོས་ཀྱིས་གྲུབ་པ་སྟེ་། གང་སངས་རྒྱས་བཅོམ་ལྡན་འདས་རྣམས་ཀྱི་མཚན་དང་དཔེ་བྱད་བཟང་པོ་དེ་དག་ཀྱང་། ཆོས་ལས་སྐྱེས་པ་། ཆོས་ལས་རྙེད་པ་ཆོས་ཀྱིས་གྲུབ་པའོ་༎ གང་དེ་བཞིན་གཤེགས་པ་རྣམས་ཀྱི་། དེ་བཞིན་གཤེགས་པའི་སྟོབས་བཅུ་དང་མི་འཇིགས་པ་བཞི་པོ་དེ་དག་ཀྱང་ཆོས་ལས་སྐྱེས་པ་ཆོས་ལས་རྙེད་པ་ཆོས་ཀྱིས་གྲུབ་པའོ་༎ གང་དེ་བཞིན་གཤེགས་པ་རྣམས་ཀྱི་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་པོ་དེ་དག་ཀྱང་ཆོས་ལས་སྐྱེས་པ་ཆོས་ལས་རྙེད་པ་ཆོས་ཀྱིས་གྲུབ་པའོ་༎ གང་འཇིག་རྟེན་པ་དང་༄༡༧༤ཨ་༌་༎ འཇིག་རྟེན་ལས་འདས་པའི་བདེ་བའི་ཡོ་བྱད་དེ་དག་ཀྱང་ཆོས་ལས་སྐྱེས་པ་ཆོས་ལས་རྙེད་པ་ཆོས་ཀྱིས་གྲུབ་པའོ་༎ དེ་བས་ན་བདག་སངས་རྒྱས་ཀྱི་བྱང་ཆུབ་ཚོལ་བས་ཆོས་གཙོ་བོར་བྱའོ་༎ ཆོས་སྤྱོད་ཡུལ་བ་དང་། ཆོས་ལ་བརྟེན་པ་དང་། ཆོས་ལ་གཞོལ་བ་དང་། ཆོས་སྙིང་པོར་བྱེད་པ་དང་། ཆོས་རྗེས་སུ་མཐུན་པའི་ཆོས་བསྒྲུབ་པར་བྱའོ་སྙམ་པ་འདི་ནི་བྱང་ཆུབ་སེམས་དཔའི་ཆོས་རྗེས་སུ་དྲན་པ་དྲན་པ་ཉེ་བར་གཞག་པ་ཞེས་བྱའོ་༎ གཞན་ཡང་བྱང་ཆུབ་སེམས་དཔའ་འདི་སྙམ་དུ་སེམས་ཏེ་། ཆོས་ནི་སེམས་ཅན་ཐམས་ཅད་ལ་མཉམ་པར་འཇུག་པས་ཆོས་ནི་ཐ་མ་དང་འབྲིང་དང་རབ་མཐོང་ནས་འཇུག་པ་མ་ཡིན་ཏེ་། དེ་ལྟར་བདག་གིས་ཀྱང་ཆོས་དང་འདྲ་བའི་སེམས་སུ་བྱའོ་༎ ཆོས་ནི་ཕྱོགས་སུ་མ་ལྷུང་བས་ཆོས་ནི་ངོར་ལྟ་ཞིང་འཇུག་པ་མ་ཡིན་ཏེ་། དེ་ལྟར་བདག་གིས་ཀྱང་ཆོས་དང་འདྲ་བའི་སེམས་སུ་བྱའོ་༎ ཆོས་ནི་དུས་ཆད་པ་མེད་པ་༏་འདི་མཐོང་བ་ལ་དོན་ཡོད་པ་རང་གི་རིག་པས་ཆོས་ནི་དུས་ལ་ལྟ་ཞིང་འཇུག་པ་མ་ཡིན་ཏེ་། དེ་ལྟར་བདག་གིས་ཀྱང་ཆོས་དང་འདྲ་བའི་སེམས་སུ་བྱའོ་༎ ཆོས་ནི་མཐོན་དམན་མེད་པས་ཆོས་ནི་རྒྱ་ཆེ་བ་ལ་འཇུག་པ་མ་ཡིན་དམན་པ་ལ་འཇུག་པ་མ་ཡིན་ཏེ་༎ དེ་ལྟར་བདག་གིས་ཀྱང་ཆོས་དང་མཐུན་པའི་སེམས་སུ་བྱའོ་༎ ཆོས་ནི་མཆོག་དང་ཐ་མ་དང་བྲལ་བས་ཆོས་ནི་རྣམ་པར་དག་པ་ལ་ཡང་འཇུག་པ་མ་ཡིན་ཉམས་པ་ལ་འཇུག་པ་ཡང་མ་ཡིན་ཏེ་། དེ་ལྟར་བདག་གིས་ཀྱང་ཆོས་དང་འདྲ་བའི་སེམས་སུ་བྱའོ་༎ ཆོས་ནི་ཞིང་དང་ཞིང་མ་ཡིན་པའི་ལྟ་བ་དང་བྲལ་བས་ཆོས་ནི་འཕགས་པ་ལ་འཇུག་པ་ཡང་མ་ཡིན་སོ་སོའི་སྐྱེ་བོ་ལ་འཇུག་པ་ཡང་མ་ཡིན་ཏེ་། དེ་ལྟར་བདག་གིས་ཀྱང་ཆོས་དང་འདྲ་བའི་སེམས་སུ་བྱའོ་༎ ཆོས་ནི་རྟག་ཏུ་རྒྱུན་མི་འཆད་པར་འཇུག་པས་ཆོས་ནི་ཉིན་མོ་འཇུག་པ་མ་ཡིན་མཚན་མོ་འཇུག་པ་མ་ཡིན་། མཚན་མོ་འཇུག་ལ་ཉིན་མོ་མི་འཇུག་པ་མ་ཡིན་ཏེ་། དེ་ལྟར་བདག་གིས་ཀྱང་ཆོས་དང་འདྲ་བའི་སེམས་སུ་བྱའོ་༎ ཆོས་ནི་གང་ལ་ཡང་ནམ་ཡང་སྡོད་པ་མ་ཡིན་པས་ཆོས་ནི་འདུལ་བའི་དུས་ལས་ཀྱང་མི་འདའ་སྟེ་། དེ་ལྟར་བདག་གིས་ཀྱང་ཆོས་དང་འདྲ་བའི་སེམས་སུ་བྱའོ་༎ ཆོས་ནི་༄༡༧༤བ་ཐམས་ཅད་དུ་འདོད་པ་མེད་པས་ཆོས་ནི་སྡང་བ་རྣམས་ལ་ཞེ་འགྲས་པ་ཡང་མེད་དད་པ་རྣམས་ལ་རྗེས་སུ་ཆགས་པ་ཡང་མེད་དེ་། དེ་ལྟར་བདག་གིས་ཀྱང་ཆོས་དང་འདྲ་བའི་སེམས་སུ་བྱའོ་༎ ཆོས་ནི་བྲི་བ་ཡང་མ་ཡིན་གང་བ་ཡང་མ་ཡིན་ཏེ་དཔག་ཏུ་མེད་གྲངས་མེད་པས་ནམ་མཁའ་ལྟར་འབྲི་བ་ཡང་མ་ཡིན་འཕེལ་བ་ཡང་མ་ཡིན་ཏེ་། དེ་ལྟར་བདག་གིས་ཀྱང་ཆོས་དང་འདྲ་བའི་སེམས་སུ་བྱའོ་༎ ཆོས་ནི་སེམས་ཅན་རྣམས་ཀྱིས་སྲུང་བ་མ་ཡིན་གྱི་ཆོས་ཀྱིས་སེམས་ཅན་རྣམས་སྲུང་བ་སྟེ་། དེ་ལྟར་བདག་གིས་ཀྱང་ཆོས་དང་འདྲ་བའི་སེམས་སུ་བྱའོ་༎ ཆོས་ནི་སྐྱབས་ཡོངས་སུ་ཚོལ་བ་མ་ཡིན་པས་ཆོས་ནི་འཇིག་རྟེན་ཐམས་ཅད་ཀྱི་སྐྱབས་ཡིན་ཏེ་། དེ་ལྟར་བདག་གིས་ཀྱང་ཆོས་དང་འདྲ་བའི་སེམས་སུ་བྱའོ་༎ ཆོས་ནི་ཐོགས་པ་མེད་པའི་མཚན་ཉིད་པས་ཆོས་ནི་གང་ལ་ཡང་ཐོགས་པ་མེད་དེ་། དེ་ལྟར་བདག་གིས་ཀྱང་ཆོས་དང་འདྲ་བའི་སེམས་སུ་བྱའོ་༎ ཆོས་ནི་བག་ལ་ཉལ་མེད་པས་བག་ལ་ཉལ་མི་འཇུག་སྟེ་། དེ་ལྟར་བདག་གིས་ཀྱང་ཆོས་དང་འདྲ་བའི་སེམས་སུ་བྱའོ་༎ ཆོས་ནི་རྟག་ཏུ་རྣམ་པར་མི་རྟོག་པས་ཆོས་ནི་འཁོར་བས་འཇིགས་སྐྲག་པ་ཡང་མ་ཡིན་མྱ་ངན་ལས་འདས་པ་ལ་རྗེས་སུ་ཆགས་པ་ཡང་མ་ཡིན་ཏེ་། དེ་ལྟར་བདག་གིས་ཀྱང་ཆོས་དང་འདྲ་བའི་སེམས་སུ་བྱའོ་སྙམ་མོ་༎ དེ་ལྟར་ན་བྱང་ཆུབ་སེམས་དཔའ་ཆོས་ལྟར་དྲན་པ་ཉེ་བར་འཇོག་པས་དེའི་ཕྱིར་ཆོས་རྗེས་སུ་དྲན་པ་ཞེས་བྱ་སྟེ་། རིགས་ཀྱི་བུ་འདི་ནི་བྱང་ཆུབ་སེམས་དཔའ་ཆོས་རྗེས་སུ་དྲན་པ་དྲན་པ་ཉེ་བར་གཞག་པ་ཞེས་བྱའོ་ཞེས་སོ་༎ ཡང་དེ་ཉིད་ལས་གསུངས་པ་། དགེ་འདུན་ནི་ཆོས་སྨྲ་བ་། ཆོས་སྤྱོད་པ་། ཆོས་སེམས་པ་། ཆོས་ཀྱི་ཞིང་། ཆོས་འཛིན་པ་། ཆོས་ལ་སྟོན་པ་། ཆོས་ལ་མཆོད་པ་། ཆོས་ཀྱི་བྱ་བ་བྱེད་པ་། ཆོས་ཀྱི་སྤྱོད་ཡུལ་བ་། ཆོས་སྤྱོད་པ་ཕུན་སུམ་ཚོགས་པ་། རང་བཞིན་གྱིས་དྲང་བ་། རང་བཞིན་གྱིས་དག་པ་། སྙིང་རྗེའི་ཆོས་ཅན་། སྙིང་རྗེ་དང་ལྡན་པ་། རྟག་ཏུ་དབེན་པའི་སྤྱོད་ཡུལ་བ་། རྟག་ཏུ་ཆོས་ལ་གཞོལ་བ་། རྟག་ཏུ་དཀར་པོ་སྤྱོད་པའོ་སྙམ་མོ་ཞེས་བྱ་བ་ལ་སོགས་པའོ་༎ དེ་ལ་བྱང་ཆུབ་སེམས་དཔའི་དགེ་འདུན་རྗེས་སུ་དྲན་པ་ནི་འདི་ལྟ་བུ་ཡིན་ཏེ་། ༄༡༧༥ཨ་༌་༎ དགེ་འདུན་གྱི་ཡོན་ཏན་ཡང་དག་པ་གང་ཡིན་པ་དེ་དག་བདག་གིས་། བདག་དང་སེམས་ཅན་ཐམས་ཅད་ལ་བསྒྲུབ་པར་བྱའོ་སྙམ་པ་སྟེ་། འཕགས་པ་དྲི་མ་མེད་པར་གྲགས་པས་བསྟན་པ་ལས་། བྱང་ཆུབ་སེམས་དཔའི་ཡོན་ཏན་ཇི་སྐད་དུ་འབྱུང་བ་དེ་ལྟ་བུར་དགེ་འདུན་རྗེས་སུ་དྲན་པ་བསྒོམ་པར་བྱའོ་༎ སེམས་ཅན་ཀུན་གྱི་གཟུགས་དང་ནི་༎ སྐད་དང་དབྱངས་སུ་གང་བརྗོད་པ་༎ བྱང་ཆུབ་སེམས་དཔའ་མཁས་རྣམས་ཀྱིས་༎ སྐད་ཅིག་གཅིག་ལ་སྟོན་པར་བྱེད་༎ སྒྱུ་མའི་ཆོས་ཀྱིས་རྣམ་རྩེན་པ་༎ དེ་དག་སེམས་ཅན་སྨིན་བྱའི་ཕྱིར་༏་། རྒ་བ་དང་ནི་ན་བར་འགྱུར་༎ བདག་ཉིད་ཤི་བར་རབ་ཏུ་སྟོན་༎ ས་རྣམས་ཀུན་དུ་ཚིག་པར་ནི་༎ བསྐལ་པས་བསྲེག་པར་ཀུན་སྟོན་ཏེ་༎ སེམས་ཅན་རྟག་པར་འདུ་ཤེས་པ་༎ མི་རྟག་པར་ནི་རབ་བསྟན་ཏོ་༎ སེམས་ཅན་བྱེ་བ་སྟོང་རྣམས་ཀྱང་༎ ཡུལ་གཅིག་ཏུ་ནི་མགྲོན་དུ་གཉེར་༎ ཐམས་ཅད་ཁྱིམ་དུ་ཟན་བྱིན་ཏེ་༎ ཐམས་ཅད་བྱང་ཆུབ་ཕྱིར་བསྔོའོ་༎ སྔགས་དང་རིག་པ་ཅི་ཡོད་དང་༎ བཟོ་གནས་རྣམ་པ་མང་པོ་དག་། ཐམས་ཅད་ཀྱི་ཡང་ཕ་རོལ་ཕྱིན་༎ སེམས་ཅན་ཐམས་ཅད་བདེ་ཐོབ་བྱེད་༎ འཇིག་རྟེན་ཡ་མཚན་ཇི་སྙེད་པ་༎ དེ་དག་ཀུན་དུ་རབ་བྱུང་ནས་༎ ལྟ་བ་ཐ་དད་གྱུར་པ་ཡི་༎ སེམས་ཅན་རྣམས་ནི་ཡོངས་སུ་འགྲོལ་༎ ཟླ་བའམ་ཉི་མར་དེ་གྱུར་ཏེ་༎ བརྒྱ་བྱིན་ཚངས་པ་སྐྱེ་དགུའི་བདག་། ཆུ་དང་མེ་ཡང་རབ་འགྱུར་ཏེ་༎ ས་དང་རླུང་དུའང་དེ་བཞིན་ནོ་༎ ནད་ཀྱི་བསྐལ་པ་བར་མ་ལ་༎ དེ་ནི་རྩི་མཆོག་དམ་པར་འགྱུར་༎ དེས་ནི་སེམས་ཅན་རྣམ་གྲོལ་ཞིང་༎ ནད་རྣམས་མེད་ཅིང་བདེ་བར་འགྱུར་༎ མུ་གེའི་བསྐལ་པ་བར་མ་ལ་༎ ཟས་དང་སྐོམ་དུ་བསྒྱུར་ནས་སུ་༎ བཀྲེས་ཤིང་སྐོམ་པ་མེད་བྱས་ཏེ་༎ སྲོག་ཆགས་རྣམས་ལ་ཆོས་སྟོན་ཏོ་༎ མཚོན་གྱི་བསྐལ་པ་བར་མ་ལ་༎ དེ་དག་བྱམས་པ་བསྒོམ་འགྱུར་ཏེ་༎ སེམས་ཅན་བྱེ་བ་བརྒྱ་མང་པོ་༎ གནོད་སེམས་མེད་ལ་འཛུད་པར་བྱེད་༎ ག-ཡུལ་ཆེན་འདྲེས་པའི་ནང་དུ་ནི་༎ དེ་དག་ཕྱོགས་ལ་མཉམ་པར་འགྱུར་༎ བྱང་ཆུབ་སེམས་དཔའ་སྟོབས་ཆེན་རྣམས་༎ འདུམ་ཞིང་འདུ་བར་དགའ་བར་བྱེད་༎ སངས་རྒྱས་༄༡༧༥བ་ཞིང་ནི་ཇི་སྙེད་པ་༎ བསམ་གྱིས་མི་ཁྱབ་དམྱལ་བར་ཡང་༎ སེམས་ཅན་རྣམས་ལ་ཕན་བྱའི་ཕྱིར་༎ བསམས་བཞིན་དུ་ནི་དེར་འགྲོའོ་༎ ཇི་སྙེད་དུད་འགྲོའི་སྐྱེ་གནས་ཀྱི་༎ འགྲོ་བའི་བར་དུ་བསྟན་པ་ནི་༎ ཐམས་ཅད་དུ་ཡང་ཆོས་སྟོན་ཏེ་༎ དེའི་ཕྱིར་རྣམ་པར་འདྲེན་ཅེས་བྱ་༎ འདོད་པའི་ལོངས་སྤྱོད་རྣམས་ཀྱང་སྟོན་༎ བསམ་གཏན་པ་ལ་བསམ་གཏན་སྟོན་༎ བདུད་རྣམས་རབ་ཏུ་འཇོམས་བྱེད་ཅིང་༎ དེ་དག་གླགས་སུ་འགྱུར་མི་བྱེད་༎ མེ་དབུས་ན་ནི་པད་མ་ལྟར་༎ བྱུང་མ་མྱོང་བ་དེ་སྟོན་ཏེ་༎ དེ་བཞིན་འདོད་དང་བསམ་གཏན་ཡང་༎ བྱུང་མ་མྱོང་བ་དེ་སྟོན་ཏོ་༎ བསམས་བཞིན་སྨད་འཚོང་རྣམས་སུ་སྒྱུར་༎ སྐྱེས་པ་རྣམས་ནི་བསྡུ་བའི་ཕྱིར་༎ འདོད་ཆགས་ལྕགས་ཀྱུས་དྲོངས་ནས་སུ་༎ དེ་དག་སངས་རྒྱས་ཡེ་ཤེས་འགོད་༎ སེམས་ཅན་རྣམས་ལ་ཕན་པའི་ཕྱིར་༎ གྲོང་མི་དང་ནི་དེད་དཔོན་དང་༎ མདུན་ན་འདོན་དང་བློན་པོ་དང་༏་། བློན་པོ་ཆེན་པོར་རྟག་ཏུ་འགྱུར་༎ སེམས་ཅན་དབུལ་པོ་རྣམས་ལ་ནི་༎ ཟད་མི་ཤེས་པའི་གཏེར་དུ་གྱུར་༎ གང་ལ་སྦྱིན་པ་བྱིན་པ་ཡང་༎ དེ་དག་བྱང་ཆུབ་སེམས་བསྐྱེད་བཙུད་༎ ང་རྒྱལ་ཁེངས་པའི་སེམས་ཅན་ལ་༎ དེ་དག་ཚན་ཆེན་མཆོག་གྱུར་ཏེ་༎ ང་རྒྱལ་ཀུན་ཀྱང་བཅོམ་ནས་སུ་༎ བླ་མེད་བྱང་ཆུབ་ཚོལ་དུ་བཙུད་༎ འཇིགས་སྐྲག་སེམས་ཅན་རྣམས་ལ་ནི་༎ རྟག་ཏུ་དེ་ཡི་མདུན་ན་འདུག་། དེ་དག་མི་འཇིགས་བྱིན་ནས་ཀྱང་༎ བྱང་ཆུབ་ཏུ་ནི་སྨིན་པར་བྱེད་༎ དེ་དག་ལྔ་མངོན་ཤེས་པ་ཡི་༎ དྲང་སྲོང་ཚངས་པར་སྤྱོད་གྱུར་ཏེ་༎ བཟོད་དང་དེས་དང་ཚུལ་ཁྲིམས་དང་༎ སྡོམ་པ་ལ་ནི་སེམས་ཅན་འགོད་༎ རིམ་གྲོ་ལྷུར་བྱེད་སེམས་ཅན་རྣམས་༎ འཇིགས་པ་མེད་པས་འདིར་མཐོང་ནས་༎ བྲན་དང་ག-ཡོག་ཏུ་ཤིན་ཏུ་འགྱུར་༎ སློབ་མར་ཡང་ནི་ཉེ་བར་འགྲོ་༎ ཡན་ལག་གང་དང་གང་རྣམས་ཀྱིས་༎ སེམས་ཅན་ཆོས་ལ་དགར་གྱུར་པ་༎ ཐབས་ཆེན་ཤིན་ཏུ་བསླབས་པ་དག་། བྱ་བ་དག་ནི་ཐམས་ཅད་སྟོན་༎ དེ་དག་སློབ་མ་མཐའ་ཡས་ཤིང་༎ སྤྱོད་ཡུལ་རྣམས་ཀྱང་མཐའ་ཡས་ཏེ་༎ ཡེ་ཤེས་མཐའ་ཡས་རྫོགས་པས་ན་༎ སྲོག་ཆགས་མཐའ་ཡས་གྲོལ་བར་བྱེད་༎ བསྐལ་པ་བྱེ་བ་ཕྲག་༄༡༧༦ཨ་༌་༎ བརྒྱར་ནི་༏་། བཅོམ་ལྡན་སངས་རྒྱས་རྣམས་ཀྱིས་ཀྱང་༎ དེ་ཡི་ཡོན་ཏན་མཐའ་བརྗོད་དཀའ་༎ ཞེས་བྱ་བའོ་། ༎ ། བམ་པོ་བཅུ་བཞི་པ་སྟེ་ཐ་མ་། བྱང་ཆུབ་སེམས་དཔའི་ཡོན་ཏན་རྣམས་ནི་། དཀོན་མཆོག་ཏ་ལ་ལའི་གཟུངས་ལས་ཇི་སྐད་གསུངས་པ་དེ་ལྟར་བསྒོམ་པར་བྱ་སྟེ་། མེ་ཏོག་ཕལ་ཆེར་མེ་ཏོག་བླ་རེ་དང་༎ མེ་ཏོག་བཀོད་པའི་འོད་ཟེར་རབ་བཀྱེ་སྟེ་༎ མེ་ཏོག་སྣ་ཚོགས་ཀུན་དུ་བཀྲམ་བྱས་ཤིང་༎ བདག་ཉིད་ཆེན་པོ་དེ་དག་རྒྱལ་བ་མཆོད་༎ བདུག་པ་ཕལ་ཆེར་བདུག་པའི་བླ་རེ་དང་༎ བདུག་པ་བཀོད་པའི་འོད་ཟེར་རབ་བཀྱེ་སྟེ་༏་། བདུག་པ་སྣ་ཚོགས་ཀུན་དུ་བཀྲམ་བྱས་ཤིང་༎ བདག་ཉིད་ཆེན་པོ་དེ་དག་རྒྱལ་བ་མཆོད་༎ ཕལ་ཆེར་སྤོས་དང་སྤོས་ཀྱི་བླ་རེ་དང་༎ སྤོས་ཀྱི་བཀོད་པའི་འོད་ཟེར་རབ་བཀྱེ་སྟེ་༎ སྣ་ཚོགས་སྤོས་རྣམས་ཀུན་དུ་བཀྲམ་བྱས་ཤིང་༎ བདག་ཉིད་ཆེན་པོ་དེ་དག་རྒྱལ་བ་མཆོད་༎ ཕྲེང་བ་ཕལ་ཆེར་ཕྲེང་བའི་བླ་རེ་དང་༎ ཕྲེང་བ་བཀོད་པའི་འོད་ཟེར་རབ་བཀྱེ་སྟེ་༎ ཕྲེང་བ་སྣ་ཚོགས་ཀུན་དུ་བཀྲམ་བྱས་ཤིང་༎ བདག་ཉིད་ཆེན་པོ་དེ་དག་རྒྱལ་བ་མཆོད་༎ ཕྱེ་མ་ཕལ་ཆེར་ཕྱེ་མའི་བླ་རེ་དང་༎ ཕྱེ་མ་བཀོད་པའི་འོད་ཟེར་རབ་བཀྱེ་སྟེ་༎ ཕྱེ་མ་སྣ་ཚོགས་ཀུན་དུ་བཀྲམ་བྱས་ཤིང་༏་། བདག་ཉིད་ཆེན་པོ་དེ་དག་རྒྱལ་བ་མཆོད་༎ ན་བཟའ་ཕལ་ཆེར་ན་བཟའི་བླ་རེ་དང་༎ ན་བཟའ་བཀོད་པའི་འོད་ཟེར་རབ་བཀྱེ་སྟེ་༎ ན་བཟའ་སྣ་ཚོགས་ཀུན་དུ་བཀྲམ་བྱས་ཤིང་༎ བདག་ཉིད་ཆེན་པོ་དེ་དག་རྒྱལ་བ་མཆོད་༎ ཕལ་ཆེར་གདུགས་དང་གདུགས་ཀྱི་བླ་རེ་དང་༎ གདུགས་ཀྱི་བཀོད་པའི་འོད་ཟེར་རབ་བཀྱེ་སྟེ་༎ སྣ་ཚོགས་གདུགས་རྣམས་ཀུན་དུ་བཀྲམ་བྱས་ཤིང་༎ བདག་ཉིད་ཆེན་པོ་དེ་དག་རྒྱལ་བ་མཆོད་༎ རིན་ཆེན་ཕལ་ཆེར་རིན་ཆེན་བླ་རེ་དང་༎ རིན་ཆེན་བཀོད་པའི་འོད་ཟེར་རབ་བཀྱེ་སྟེ་༎ རིན་ཆེན་སྣ་ཚོགས་ཀུན་དུ་བཀྲམ་བྱས་ཤིང་༎ བདག་ཉིད་ཆེན་པོ་དེ་དག་རྒྱལ་བ་མཆོད་༎ པད་མ་ཕལ་ཆེར་པདམའི་བླ་རེ་དང་༎ པད་མ་བཀོད་པའི་འོད་ཟེར་རབ་བཀྱེ་སྟེ་༎ པད་མ་སྣ་ཚོགས་ཀུན་དུ་བཀྲམ་བྱས་ཤིང་༎ བདག་ཉིད་ཆེན་པོ་དེ་དག་རྒྱལ་བ་མཆོད་༎ རྒྱན་ཕྲེང་ཕལ་ཆེར་རྒྱན་ཕྲེང་བླ་རེ་དང་༎ རྒྱན་ཕྲེང་བཀོད་པའི་འོད་ཟེར་རབ་བཀྱེ་༄༡༧༦བ་སྟེ་༏་། རྒྱན་ཕྲེང་སྣ་ཚོགས་ཀུན་དུ་བཀྲམ་བྱས་ཤིང་༎ བདག་ཉིད་ཆེན་པོ་དེ་དག་རྒྱལ་བ་མཆོད་༎ རྒྱལ་མཚན་མཆོག་བཀོད་འོད་ཟེར་རབ་བཀྱེ་ཞིང་༎ དེ་དག་རྒྱལ་མཚན་དཀར་དམར་སེར་པོ་དང་༎ སྔོ་དང་རྒྱལ་མཚན་བཀོད་པ་སྣ་ཚོགས་པ་༎ དུ་མས་རྒྱལ་བའི་ཞིང་རྣམས་བརྒྱན་པར་བྱེད་༎ ནོར་བུའི་དྲ་བ་སྣ་ཚོགས་བཀོད་པའི་གདུགས་༎ དར་གྱི་ལྔ་ལྡི་བ་དན་རབ་དཔྱངས་ཤིང་༎ དྲིལ་ག-ཡེར་དྲ་བ་རྒྱལ་བའི་གསུང་སྒྲོགས་པ་༎ དེ་བཞིན་གཤེགས་ཀྱི་དབུ་ལ་དེ་དག་འཛིན་༎ ལག་པའི་མཐིལ་ནས་མཆོད་པ་བསམ་བྱས་རྣམས་༎ རྒྱལ་བ་གཅིག་ལ་མཆོད་པ་བྱེད་པ་ལྟར་༎ རྒྱལ་བ་མ་ལུས་ཀུན་ལའང་དེ་བཞིན་ཏེ་༎ དྲང་སྲོང་ཏིང་འཛིན་རྣམ་འཕྲུལ་འདི་འདྲའོ་༎ དེ་དག་འགྲོ་བ་སྡུད་པའི་ཡེ་ཤེས་ཀྱིས་༎ རྣམ་པར་འཕྲུལ་དང་ཏིང་འཛིན་མཆོག་བསྒྲུབས་ཤིང་༎ བྱ་བ་དག་དང་བསྙེན་བཀུར་ཀུན་གྱི་སྒོ་༎ ཐབས་སྟོང་དག་གིས་སེམས་ཅན་འདུལ་བར་བྱེད་༎ ཁ་ཅིག་དེ་བཞིན་གཤེགས་པ་མཆོད་སྒོ་དང་༎ སྦྱིན་པ་བསམ་གྱིས་མི་ཁྱབ་གཏོང་སྒོ་དང་༎ སྦྱངས་པའི་ཡོན་ཏན་ཚུལ་ཁྲིམས་སྲུང་སྒོ་དང་༎ བཟོད་པ་མི་ཟད་མི་འཁྲུགས་སྒོ་དག་དང་༎ ཁ་ཅིག་བརྟུལ་ཞུགས་དཀའ་ཐུབ་བརྩོན་སྒོ་དང་༎ བསམ་གཏན་རབ་ཏུ་ཞི་བར་གནས་སྒོ་དང་༎ དོན་ལ་རྣམ་ངེས་ཤེས་རབ་སྒོ་རྣམས་དང་༎ སྤྱོད་པ་ཀུན་ལྡན་ཐབས་ཀྱི་སྒོ་དག་དང་༎ ཚངས་པའི་གནས་པ་དག་དང་མངོན་ཤེས་སྒོ་༎ བསྡུ་བའི་དངོས་པོས་ཕན་པར་འདོད་སྒོ་དང་༎ བསོད་ནམས་བསགས་དང་ཡེ་ཤེས་སྒོ་དག་དང་༎ བདེན་དང་རྟེན་དང་རྣམ་ཐར་སྒོ་དག་དང་༎ ཁ་ཅིག་སྟོབས་དང་དབང་པོ་ལམ་སྒོ་དང་༎ ཉན་ཐོས་ཐེག་པས་རྣམ་པར་གྲོལ་སྒོ་དང་༎ རྐྱེན་གྱི་ཐེག་པས་རྣམ་པར་དག་སྒོ་དང་༎ ཐེག་པ་མཆོག་གི་རྣམ་པར་འཕྲུལ་སྒོ་དང་༎ ཁ་ཅིག་མི་རྟག་ཉིད་དང་སྡུག་བསྔལ་སྒོ་༎ ཁ་ཅིག་བདག་མེད་སྲོག་མེད་སྒོ་དག་དང་༎ མི་སྡུག་འདུ་ཤེས་འདོད་ཆགས་བྲལ་སྒོ་དང་༎ ཞི་འགོག་ཏིང་ངེ་འཛིན་གྱི་སྒོ་ཡིས་འདུལ་༎ འགྲོ་བ་སྤྱོད་པའི་སྒོ་རྣམས་ཇི་སྙེད་པ་༎ དེ་སྙེད་ཆོས་ཀྱི་སྒོ་ལ་རབ་ཞུགས་ཏེ་༎ དེ་དག་ཀུན་དུ་རྣམ་ཐར་སྒོ་དག་ནས་༎ བསམ་པ་ཇི་བཞིན་འཇིག་རྟེན་སེམས་ཅན་འདུལ་༎ གང་དག་ཀུན་དུ་རྣམ་ཐར་སྒོ་དག་ནས་༎ བསམས་༄༡༧༧ཨ་༌་༎ བཞིན་འཇིག་རྟེན་སེམས་ཅན་འདུལ་བྱེད་པ་༎ དེ་དག་སུས་ཀྱང་མཚན་མར་གཟུང་མི་ནུས་༎ ཏིང་འཛིན་རྣམ་པར་འཕྲུལ་བ་དེ་འདྲའོ་༎ དེ་དག་དགའ་བ་བཀོད་པ་ཏིང་འཛིན་མཆོག་།འགྲོ་བ་ཐམས་ཅད་ཡོངས་སྨིན་མཐུན་བྱེད་པ་༎ དགའ་བདེ་སྤྲོ་བ་རབ་དགའ་ཀུན་ལྡན་རྣམས་༎ བསམས་ཤིང་བསྟན་ཞིང་སེམས་ཅན་འདུལ་བར་བྱེད་༎ གང་དུ་ལོ་ཉེས་འཇིག་རྟེན་ཡོ་བྱད་གང་༎ བདེ་བྱེད་ཐམས་ཅད་རབ་ཏུ་དཀོན་གྱུར་པ་༎ དེར་ནི་ཀུན་གྱི་བསམས་བཞིན་བྱ་བ་ཡིས་༎ སྦྱིན་པ་སྦྱིན་ཞིང་འགྲོ་བའི་དོན་རྣམས་བྱེད་༎ དེ་དག་ཟས་སྐོམ་མཆོག་དང་རོ་མཆོག་དང་༏་། གོས་དང་བགོ་བ་རིན་ཆེན་སྣ་ཚོགས་དང་༎ རྒྱལ་སྲིད་ནོར་དང་བདག་ཕངས་ཡོངས་གཏོང་བས་༎ སྦྱིན་ལ་མོས་པའི་འགྲོ་བ་འདུལ་བར་བྱེད་༎ བརྟེན་པ་དེ་དག་མཚན་མཆོག་ལུས་སྤྲས་ཤིང་༎ གོས་དང་རྒྱན་མཆོག་བགོས་ཤིང་བརྒྱན་བྱས་ཏེ་༎ ཕྲེང་བས་བརྒྱན་ཅིང་སྤོས་ཀྱིས་བསྐུས་པ་ཡིས་༎ གཟུགས་རྣམས་བསྟན་པས་སེམས་ཅན་འདུལ་བར་བྱེད་༎ མཐོང་ན་དགའ་ཚེམ་རབ་ཏུ་དགའ་རྣམས་ལ་༎ བློ་མཆོག་དེ་དག་མཆོག་ཏུ་གཟུགས་བཟང་བ་༎ གཟུགས་ཀྱི་དམ་པ་ཡོངས་སུ་སྟོན་བྱེད་ཅིང་༎ གཟུགས་ལ་མོས་པའི་སེམས་ཅན་འདུལ་བར་བྱེད་༎ དེ་དག་ཀ་ལ་པིང་ཀའི་སྒྲ་སྙན་དང་༎ ཁུ་བྱུག་ཀུན་ལ་ངང་པའི་སྒྲ་སྐད་དང་༎ རྔ་དང་ཚངས་དང་མིའམ་ཅི་ཡི་སྒྲས་༎ མོས་པ་ཀུན་ལ་དེ་བཞིན་ཆོས་ཀྱང་སྟོན་༎ སྟོང་ཕྲག་བརྒྱད་ཅུ་རྩ་བཞི་གང་ཡིན་པས་༎ རྒྱལ་བ་གང་དག་འགྲོ་བའི་དོན་མཛད་པའི་༎ ཆོས་ཀྱི་བྱེ་བྲག་སྒོ་མོ་དེ་དག་གིས་༎ བསམ་པ་ཇི་བཞིན་འཇིག་རྟེན་སེམས་ཅན་འདུལ་༎ དེ་དག་བདེ་དང་སྡུག་བསྔལ་གྲོགས་ཀྱང་བྱེད་༎ དོན་དང་གནོད་པའི་གྲོགས་ཀྱང་དེ་བཞིན་བྱེད་༎ བྱ་བ་ཀུན་ལ་གྲོགས་སུ་འགྱུར་བྱས་ཤིང་༎ གྲོགས་ཀྱི་སྒོ་ནས་སེམས་ཅན་འདུལ་བར་བྱེད་༎ སྡུག་བསྔལ་གནོད་པ་འདུས་བྱས་སྐྱོན་རྣམས་ལ་༎ གྲོགས་ཀྱི་དོན་དུ་དེ་དག་བཟོད་བྱེད་ཅིང་༎ འགྲོ་བ་ཀུན་ལ་ཕན་དོན་བདེ་དོན་དུ་༎ དེ་དག་གྲོགས་དོན་གནོད་པ་དང་དུ་ལེན་༎ གང་ན་སྔོན་བྱུང་མེད་ཅིང་ཆོས་མེད་དེ་༎ དགོན་པར་འགྲོ་དང་ཐར་པ་མི་དམིགས་པ་༎ དེར་ནི་རྒྱལ་སྲིད་༄༡༧༧བ་འབྱོར་པ་རབ་སྤངས་ཏེ་༎ ཞི་བའི་ཡིད་ཀྱིས་གནས་མེད་མངོན་པར་འབྱུང་༎ དེ་དག་ཁྱིམ་དང་འཆིང་དང་བསྲེག་པའི་གནས་༎ འགྲོ་བ་ཐམས་ཅད་ཡོངས་སུ་དགྲོལ་བའི་རྒྱུར་༎ འདོད་པའི་དགའ་བ་ཀུན་ལ་མི་གནས་པར་༎ མངོན་པར་བྱུང་ཞིང་ཐར་པ་རབ་ཏུ་བརྗོད་༎ དེ་དག་སྤྱོད་པ་བཅུ་རྣམས་རྗོད་བྱེད་ཅིང་༎ སྐྱེས་ཆེན་རྣམས་ཀྱི་ཆོས་སྤྱོད་གང་ཡིན་དང་༎ དྲང་སྲོང་རྣམས་ཀྱི་སྤྱོད་ཡུལ་མ་ལུས་པར་༎ ཡོངས་སུ་བརྗོད་ཅིང་འགྲོ་བའི་དོན་རྣམས་བྱེད་༎ གང་ན་སེམས་ཅན་དཔག་མེད་ཚེ་ལྡན་ཞིང་༎ བདེ་དང་ལྡན་ལ་ཉོན་མོངས་ཆུང་ཡོད་པ་༎ དེར་ནི་རྒ་བས་ཉེན་ཅིང་ནད་བུ་ཅན་༎ བདག་ལ་དབང་མེད་འཆི་བའི་དབང་གྱུར་སྟོན་༎ འདོད་ཆགས་འབར་ཞིང་ཞེ་སྡང་རབ་འབར་ལ་༎ འཇིག་རྟེན་གཏི་མུག་མེ་ཆེན་རབ་འབར་ཞིང་༎ རྒ་དང་ན་དང་འཆི་བ་རབ་འབར་བའི་༎ འཇིག་རྟེན་བསྟན་གནས་སེམས་ཅན་འདུལ་བར་བྱེད་༎ དེ་དག་སངས་རྒྱས་སྟོབས་བཅུ་བརྩོན་བཞི་དང་༎ ཆོས་ཀྱི་ཁྱད་པར་བཅོ་བརྒྱད་རྣམས་ཀྱིས་ཀྱང་༎ སངས་རྒྱས་ཆེ་བའི་བདག་ཉིད་རྗོད་བྱེད་ཅིང་༎ སངས་རྒྱས་ཡོན་ཏན་རྣམས་ཀྱིས་འགྲོ་དོན་བྱེད་༎ དེ་དག་ཀུན་བརྗོད་རྫུ་འཕྲུལ་རྗེས་བསྟན་པས་༎ གཟུགས་ཀྱི་བྱིན་རླབས་སྟོབས་ཀྱིས་ཐམས་ཅད་དུ་༎ དེ་བཞིན་གཤེགས་པའི་རྫུ་འཕྲུལ་སྟོན་བྱེད་ཅིང་༎ རྫུ་འཕྲུལ་རྣམ་པར་འཕྲུལ་པས་སེམས་ཅན་འདུལ་༎ དེ་དག་ཐབས་ཚུལ་རྣམ་པ་སྣ་ཚོགས་ཀྱིས་༎ འཇིག་རྟེན་རྒྱུ་ཞིང་འགྲོ་བའི་དོན་རྣམས་བྱེད་༎ འཇིག་རྟེན་མི་ཆགས་ཆུ་ལ་པད་མ་བཞིན་༎ དགའ་ཞིང་དད་པར་བྱེད་ལ་རྣམ་པར་རྒྱུ་༎ དེ་དག་སྙན་དང་གས་མཁན་རྒྱལ་སྙན་དང་གས་སྦྱོར་༎ གར་མཁན་རྔ་མཁན་གྱད་དང་རོལ་མོ་མཁན་༎ བཞུགས་མཛེས་རྒྱན་ཕྲེང་ཐོགས་ཤིང་གར་བྱེད་དང་༎ སྒྱུ་མ་མཁན་པོ་གཟུགས་མང་ཀུན་དུ་སྟོན་༎ གྲོང་པ་གྲོང་དཔོན་ཁ་ལོ་སྒྱུར་བར་འགྱུར་༎ དེ་བཞིན་དེད་དཔོན་ཚོང་དཔོན་ཁྱིམ་བདག་འགྱུར་༎ རྒྱལ་པོ་བློན་པོ་མདུན་འདོན་ཕོ་ཉ་དང་༎ སྨན་པ་འཇིགས་མེད་བསྟན་བཅོས་ཆོ་ག་མཁན་༎ དེ་དག་དགོན་པར་ལྗོན་ཤིང་ཆེན་པོར་འགྱུར་༎ སྨན་དང་རིན་ཆེན་མི་ཟད་གཏེར་རྣམས་དང་༎ ཡིད་བཞིན་ནོར་བུ་འདོད་སྦྱིན་སྡོང་པོ་དང་༎ ལམ་གོལ་དོང་བ་རྣམས་ལ་ལམ་སྟོན་འགྱུར་༎ ༄༡༧༨ཨ་༌་༎ འཇིག་རྟེན་བྱུང་ནས་མི་རིང་ཤེས་གྱུར་ཅིག་། སེམས་ཅན་ལམ་གྱི་ཚུལ་རྣམས་མི་ཤེས་པ་༎ དེ་དག་ཀུན་ལ་རྨོངས་ཆོས་ཚོང་ཐབས་དང་༎ སྣ་ཚོགས་བཟོ་རྣམས་འཇིག་རྟེན་རྗོད་པར་བྱེད་༎ འཚེ་མེད་གནོད་སེམས་མེད་པའི་སྦྱོར་བ་གང་༎ སེམས་ཅན་བདེ་བྱེད་མཁས་པས་རབ་བསྔགས་པ་༎ རིག་སྟོབས་སྨན་དང་བསྟན་བཅོས་སྣ་ཚོགས་ཀུན་༎ དྲང་སྲོང་དེ་དག་རྣམས་ཀྱིས་རབ་ཏུ་བརྗོད་༎ གང་ལ་ལྷར་བཅས་འཇིག་རྟེན་རྨོངས་འགྱུར་བ་༎ དྲང་སྲོང་སྤྱོད་མཆོག་དམ་པ་གང་ཡིན་དང་༎ བརྟུལ་ཞུགས་དཀའ་སྤྱད་དཀའ་ཐུབ་སྤྱོད་ཀུན་ཀྱང་༎ མཁས་པས་དེ་དག་རྣམས་ཀྱིས་རབ་ཏུ་བརྗོད་༎ དེ་དག་སྤྱོད་ཅན་ཀུན་རྒྱུ་མུ་སྟེགས་ཅན་༎ གདུང་བ་གོཨོ་ཏ་མ་དང་མི་སྨྲར་སྤྱོད་༎ གཅེར་བུ་གོས་མེད་ལྷུར་ལེན་དགེ་སྦྱོང་ལ་༎ མུ་སྟེགས་ཅན་གྱི་སློབ་དཔོན་མཁས་པར་སྟོན་༎ དེ་དག་ཀུན་དུ་འཚོ་བའི་ཆོས་འཛིན་དང་༎ བླ་ན་ཡོད་དང་བླ་ན་མེད་རྣམས་དང་༎ རལ་པ་རིང་དང་གཞོན་ནུའི་བརྟུལ་ཞུགས་ཅན་༎ དེ་དག་ཏུ་ཡང་སློབ་དཔོན་འགྱུར་བ་ཡིན་༎ ཉི་མའི་རྗེས་ལྟ་དཀའ་ཐུབ་ལྔ་ལྡན་དང་༎ ཁྱི་དང་བ་ལང་བརྟུལ་ཞུགས་རི་དགས་སྤྱོད་༎ གླེའུ་ཅན་དང་མུ་སྟེགས་སུམ་ཅུ་པ་༎ དེ་དག་ཏུ་ཡང་དེ་དག་སློབ་དཔོན་འགྱུར་། ལྷག་པའི་ཤེས་ལ་འཇུག་པར་དགའ་རྣམས་དང་༎ མུ་སྟེགས་ཉེ་རེག་ཡུལ་དུ་རྒྱུ་རྣམས་སུ་༎ རྩ་བ་འབྲས་བུ་ཆུ་སྤྱོད་གྱུར་ནས་ཀྱང་༎ བསམ་ཡས་ཆོས་ལ་དེ་དག་དམ་པ་མཆོག་། ཙོག་པུར་འདུག་དང་གཅིག་པུར་རྒྱུ་བ་དང་༎ ཚེར་མ་རཙབ༹་དང་ཐལ་བར་ཉལ་བ་དང་༎ གང་དག་གཏུན་ཤིང་མལ་ཅན་གནས་པ་དང་༎ དེ་དག་ཏུ་ཡང་དེ་དག་སློབ་དཔོན་འགྱུར་༎ ཕྱི་རོལ་མུ་སྟེགས་ཅན་རྣམས་ཇི་སྙེད་པ་༎ དེ་དག་བསམ་པ་མོས་པ་རྟོགས་བྱས་ཤིང་༎ བསྙེན་དཀའ་མི་བཟད་དྲག་ཤུལ་དཀའ་ཐུབ་ཀྱིས་༎ མུ་སྟེགས་ཅན་གྱི་སྡུག་བསྔལ་སྤང་བར་འདུལ་༎ འཇིག་རྟེན་སྟེ་བས་འཁྲུག་པ་ཤེས་བྱས་ནས་༎ ལྟ་བ་ངན་ལ་གནས་པའི་མུ་སྟེགས་ཅན་༎ ཀུན་ལ་ཕྲ་བའི་གཞི་དང་ཐབས་ཚུལ་གྱིས་༎ དེ་དག་རྣམས་ལ་བདེན་པ་སྟོན་པར་བྱེད་༎ ལ་ལར་འགྲོ་ལྡིང་བ་ཡི་སྔགས་ཀྱི་གཞི་༎ ཤིན་ཏུ་གསང་བའི་གཞི་ཡིས་བདེན་པ་སྟོན་༎ ལ་ལ་དག་ལ་༄༡༧༨བ་གསལ་ཞིང་དྲང་ཚིག་གིས་༎ ལ་ལ་དག་ལ་ལྷ་ཡི་གསང་ཚིག་གིས་༎ ལ་ལ་དག་ལ་ཡི་གེ་དབྱེ་ཚིག་དང་༎ དོན་ལ་རྣམ་ངེས་རྡོ་རྗེའི་ཚིག་རྣམས་དང་༎ རྒོལ་བ་འདུལ་བར་ཤེས་པའི་ཚིག་རྣམས་དང་༎ བསྟན་བཅོས་ཐུབ་མེད་ཐར་པའི་ཚིག་རྣམས་ཀྱིས་༎ ལ་ལ་དག་ལ་མི་སྐད་ཚིག་རྣམས་དང་༎ ཀུན་ལ་འཇུག་པ་ངེས་ཚིག་རྣམས་ཀྱིས་སུ་༎ ལ་ལ་དག་ལ་ལྷ་ཡི་ངེས་ཚིག་དང་༎ ཀླུ་ཡི་ངེས་ཚིག་གནོད་སྦྱིན་ངེས་ཚིག་གིས་༎ ལ་ལར་སྲིན་པོ་འབྱུང་པོ་ཤ་ཟ་དང་༎ དྲི་ཟ་གྲུ་ལ་བུམ་ལྟོ་འཕྱེ་ཆེ་ཚིག་དང་༎ མི་ཅི་ལྷ་མིན་མཁའ་ལྡིང་ཚིག་རྣམས་ཀྱིས་༎ བདེན་པ་བསྟན་ཅིང་ཐར་པར་འདྲེན་པར་བྱེད་༎ དེ་དག་བདེན་དང་ངེས་ཚིག་ཚུལ་ཤེས་ཏེ་༎ དེ་ལྟར་རྒྱལ་བའི་ཆོས་རྣམས་མ་ལུས་པའི་༎ ཆོས་ཉིད་བསམ་བྱས་ཚིག་ལམ་ཤེས་པར་སྟོན་༎ དེ་དག་ཏིང་འཛིན་རྣམ་འཕྲུལ་དེ་འདྲའོ་༎ དེ་དག་འགྲོ་བ་དེ་མཆོག་གི་ཏིང་ངེ་འཛིན་༎ འགྲོ་བ་ཀུན་ལ་མངོན་པར་སྒྲུབ་བྱེད་ཅིང་༎ འོད་ཟེར་བསམ་གྱིས་མི་ཁྱབ་རབ་བཀྱེ་སྟེ་༎ འོད་ཟེར་བཀྱེ་ནས་སེམས་ཅན་འདུལ་བར་བྱེད་༎ མཐོང་ན་ལེགས་པའི་འོད་ཟེར་རབ་གཏོང་ཞིང་༎ སེམས་ཅན་ཇི་སྙེད་འོད་ཟེར་དེ་ཤེས་པ་༎ དེ་དག་མཐོང་ལེགས་དོན་མེད་མ་ཡིན་ཏེ་༎ བླ་ན་མེད་པའི་ཡེ་ཤེས་མཆོག་གི་རྒྱུ་༏་། མི་རྣམས་ཀུན་ལ་སངས་རྒྱས་ཡོངས་བསྟན་དང་༎ ཆོས་ཀྱང་ཡོངས་སུ་བསྟན་དེ་ལམ་བསྟན་ཅིང་༎ རྒྱལ་བའི་སྐུ་གཟུགས་མཆོད་རྟེན་བསྟན་བྱས་པས་༎ དེས་ན་མཐོང་ལེགས་འོད་ཟེར་གྲུབ་པར་འགྱུར་༎ ལྷ་ཡི་འོད་ཟེར་ཟིལ་གྱིས་གནོན་པ་ཡི་༎ འོད་ཟེར་འོད་བྱེད་ཅེས་བྱ་རབ་གཏོང་ཞིང་༎ རྡུལ་དང་མུན་པ་ཐམས་ཅད་བསལ་བྱས་ཏེ་༎ འཇིག་རྟེན་ཕན་པའི་འོད་དེ་རབ་ཏུ་སྣང་༎ སེམས་ཅན་གང་དག་འོད་ངེས་བསྐུལ་བྱས་པ་༎ དེ་དག་རྒྱལ་བ་མཆོད་ཕྱིར་སྒྲོན་མ་འཛིན་༎ དེ་དག་རྒྱལ་བ་མཆོད་ཕྱིར་སྒྲོན་བཟུང་བས་༎ འཇིག་རྟེན་སྒྲོན་མ་མཛད་པའི་རྒྱལ་བར་གྱུར་༎ འབྲུ་མར་མར་མེ་མར་གྱི་མར་མེ་དང་༎ རཙབ༹་ཤིང་འདམ་བུ་འོད་མའི་སྒྲོན་མ་དང་༎ སྤོས་དང་བཅུད་ལེན་རིན་ཆེན་སྒྲོན་མ་དག་། རྒྱལ་བ་རྣམས་ལ་ཕུལ་ནས་འོད་བྱེད་ཐོབ་༎ སྒྲོལ་ཞེས་བྱ་བའི་འོད་ཟེར་རབ་གཏོང་ཞིང་༎ སེམས་ཅན་གང་དག་འོད་དེས་༄༡༧༩ཨ་༌་༎ བསྐུལ་བྱས་ལ་༎ དེ་དག་སྲེད་སྤངས་སྲེད་པའི་རྒྱ་མཚོ་ལས་༎ སེམས་ཅན་སྒྲོལ་བའི་དོན་དུ་གོ་ཆ་གྱོན་༎ གང་དག་སྲེད་སྤངས་སྲེད་པའི་རྒྱ་མཚོ་ལས་༎ སེམས་ཅན་སྒྲོལ་བའི་དོན་དུ་གོ་གྱོན་པ་༎ དེ་དག་ཆུ་བོ་བཞི་ལས་རབ་ཏུ་སྒྲོལ་༎ མྱ་ངན་མེད་པའི་བདེ་བའི་གྲོང་ཁྱེར་སྟོན་༎ སྟེགས་དང་ཟམ་པ་དུ་མ་བྱས་པ་དང་༎ ཆུ་ཀླུང་ལམ་ལ་སྒྲོལ་བའི་གྲུ་བྱིན་ཏེ་༎ འདུས་བྱས་སུན་ཕྱུང་ཞི་བ་བསྔགས་བྱས་པས་༎ དེས་ན་སྒྲོལ་བའི་འོད་ཟེར་གྲུབ་པར་འགྱུར་༎ སྐོམ་པ་སེལ་བའི་འོད་ཟེར་རབ་གཏོང་ཞིང་༎ སེམས་ཅན་གང་དག་འོད་དེས་བསྐུལ་བྱས་པ་༎ འདོད་པའི་ཡོན་ཏན་སྐོམ་པ་རབ་སྤངས་ཤིང་༎ ཆོས་ལ་མོས་པའི་རོ་ནི་དོན་དུ་གཉེར་༎ འདོད་པའི་ཡོན་ཏན་སྐོམ་པ་རབ་སྤངས་ཏེ་༎ ཆོས་མོས་རོ་ལ་དོན་དུ་གཉེར་གྱུར་པས་༎ བདུད་རྩི་ཆར་པ་འབེབས་པའི་སངས་རྒྱས་འགྱུར་༎ འཇིག་རྟེན་སྐོམ་པའི་སྲེད་པ་རྣམ་པར་སེལ་༎ རྫིང་དང་ཁྲོན་པ་ཆུ་ཀླུང་ཆུ་རྡོ་དང་༎ མཚོ་རྣམས་བྱང་ཆུབ་དོན་དུ་བྱེད་བཙུད་དེ་༎ འདོད་པ་སྨད་ཅིང་བསམ་གཏན་བསྔགས་བྱས་པས་༎ དེས་ན་སྐོམ་པ་སེལ་བ་གྲུབ་པར་འགྱུར་༎ དགའ་བར་བྱེད་པའི་འོད་ཟེར་རབ་གཏོང་ཞིང་༎ སེམས་ཅན་གང་དག་འོད་དེས་བསྐུལ་བྱས་པ་༎ དགའ་བས་རྒྱས་ཤིང་བྱང་ཆུབ་མཆོག་དོན་དུ་༎ རབ་འབྱུང་འགྱུར་བར་བྱ་ཞེས་སེམས་བསྐྱེད་དོ་༎ ཐུགས་རྗེ་ལྡན་པའི་སྐུ་གཟུགས་མཚན་བརྒྱན་པ་༎ པདམའི་གདན་ལ་བཞུགས་པ་རྣམས་བྱས་ཤིང་༎ རྟག་ཏུ་སངས་རྒྱས་ཡོན་ཏན་རྣམས་བརྗོད་པ་༎ དེས་ན་དགའ་བྱེད་འོད་ཟེར་གྲུབ་པར་འགྱུར་༎ མགུ་བར་བྱེད་པའི་འོད་ཟེར་རབ་གཏོང་ཞིང་༎ སེམས་ཅན་གང་དག་འོད་དེས་བསྐུལ་བྱས་པ་༎ རྟག་ཏུ་སངས་རྒྱས་ལ་ནི་དགའ་མགུ་ཞིང་༎ ཆོས་ལ་དགའ་མགུ་དགེ་འདུན་དགའ་མགུའོ་༎ དེ་དག་རྟག་ཏུ་སངས་རྒྱས་དགའ་མགུ་ཞིང་༎ ཆོས་ལ་དགའ་མགུ་དགེ་འདུན་དགའ་མགུ་ནས་༎ སངས་རྒྱས་ཆོས་དང་འཕགས་པའི་ཚོགས་རྣམས་དང་༎ རྟག་ཏུ་འགྲོགས་ཐོབ་བཟོད་པ་བླ་མེད་འཐོབ་༎ སངས་རྒྱས་རྗེས་དྲན་ཆོས་དང་ཚོགས་མཆོག་ལ་༎ སེམས་ཅན་མང་པོ་བསྐུལ་ཞིང་དྲན་བྱས་ཏེ་༎ བྱང་ཆུབ་༄༡༧༩བ་སེམས་ཀྱི་ཡོན་ཏན་རབ་བརྗོད་པས་༎ དེས་ན་མགུ་བྱེད་འོད་ཟེར་གྲུབ་པར་འགྱུར་༎ བསོད་ནམས་བསགས་པའི་འོད་ཟེར་རབ་གཏོང་ཞིང་༎ སེམས་ཅན་གང་དག་འོད་དེས་བསྐུལ་བྱས་པ་༎ བླ་ན་མེད་པའི་བྱང་ཆུབ་དོན་གཉེར་ཞིང་༎ སྦྱིན་པ་སྣ་ཚོགས་དུ་མ་སྦྱིན་པར་བྱེད་༎ གཏན་པ་མེད་པའི་མཆོད་པ་དེ་བྱེད་ཚེ་༎ སློང་བ་རྣམས་ཀྱི་བསམ་པ་རྫོགས་བྱེད་དེ་༎ བསམ་པ་ཐམས་ཅད་སྦྱིན་པ་བྱིན་བྱས་པས་༎ བསོད་ནམས་བསགས་པའི་འོད་ཟེར་གྲུབ་པར་གྱུར་༎ ཡེ་ཤེས་ལྡན་པའི་འོད་ཟེར་རབ་གཏོང་ཞིང་༎ སེམས་ཅན་གང་དག་འོད་དེས་བསྐུལ་བྱས་པ་༎ ཆོས་གཅིག་སྒོ་མོ་ནས་ནི་དུ་མ་ཡི་༎ ཆོས་ཀྱི་སྒོ་རྣམས་ཡུད་ཀྱིས་ཁོང་དུ་ཆུད་༎ ཆོས་ཀྱི་དབྱེ་བ་སེམས་ཅན་འཛིན་བཙུད་དེ་༎ དོན་ལ་ངེས་པའི་ཡེ་ཤེས་རྣམས་ཕྱེ་ཞིང་༎ ཆོས་ཀྱི་ཚིག་དོན་བརྗོད་པ་བྱས་པས་ན་༎ དེས་ན་ཡེ་ཤེས་ལྡན་པའི་འོད་ཟེར་འགྲུབ་༎ ཤེས་རབ་སྒྲོན་མའི་འོད་ཟེར་རབ་གཏོང་ཞིང་༎ སེམས་ཅན་གང་དག་འོད་དེས་བསྐུལ་བྱས་པ་༎ སྟོང་པ་བདག་མེད་མ་སྐྱེས་མ་བྱུང་ཞིང་༎ རང་བཞིན་མེད་པའི་ཆོས་ལ་རབ་ཏུ་འཇུག་། བདག་པོ་མེད་ཆོས་སྟོང་པ་བྱེད་མེད་པ་༎ སྒྱུ་མ་སྨིག་རྒྱུ་ཆུ་ཟླ་མཚུངས་འདྲ་ཞིང་༎ རྨི་ལམ་མཚུངས་ལ་གཟུགས་བརྙན་འདྲ་བ་དག་། སྟོན་པས་ཤེས་རབ་སྒྲོན་མ་དེ་གྲུབ་པོ་༎ ཆོས་ཀྱི་རྣམ་འཕྲུལ་འོད་ཟེར་རབ་གཏོང་ཞིང་༎ སེམས་ཅན་གང་དག་འོད་དེས་བསྐུལ་བྱས་པ་༎ མི་ཟད་མཛོད་ཀྱི་གཟུངས་ནི་ཐོབ་གྱུར་ནས་༎ དེ་བཞིན་གཤེགས་པ་ཀུན་གྱི་མཛོད་ཀྱང་འཛིན་༎ ཆོས་འཛིན་རྣམས་ལ་ཡོངས་སུ་ཕན་བཏགས་ཏེ་༎ དྲང་སྲོང་རྣམས་ལ་ཆོས་ཀྱིས་བསྲུང་བྱས་ཤིང་༎ འགྲོ་བ་ཆོས་ཀྱི་རྗེས་སུ་གཟུང་བྱས་པས་༎ ཆོས་ཀྱི་རྣམ་འཕྲུལ་འོད་ཟེར་གྲུབ་པར་འགྱུར་༎ གཏོང་དང་ལྡན་པའི་འོད་ཟེར་རབ་གཏོང་ཞིང་༎ སེམས་ཅན་འཇུངས་པ་གང་དག་དེས་བསྐུལ་བ་༎ ལོངས་སྤྱོད་མི་རྟག་མི་བརྟན་ཤེས་གྱུར་ནས་༎ དེ་དག་རྟག་ཏུ་གཏོང་ལ་དགའ་མོས་འགྱུར་༎ མ་དུལ་གདུལ་དཀའི་སེམས་ཅན་སེར་སྣ་ཅན་༎ ནོར་རྣམས་རྨི་ལམ་སྤྲིན་དང་འདྲར་ཤེས་ནས་༎ དགའ་བའི་ཡིད་ཀྱིས་སྦྱིན་པ་སྤེལ་བྱས་པས་༎ དེས་ན་གཏོང་དང་ལྡན་པའི་འོད་གྲུབ་༄༡༨༠ཨ་༌་༎ པོ་༏་། ཡོངས་སུ་གདུང་མེད་འོད་ཟེར་རབ་གཏོང་ཞིང་༎ ཁྲིམས་འཆལ་སེམས་ཅན་གང་དག་དེས་བསྐུལ་བ་༎ ཚུལ་ཁྲིམས་རྣམ་པར་དག་ལ་གནས་གྱུར་ནས་༎ རང་འབྱུང་འགྱུར་བར་བྱ་ཞེས་སེམས་བསྐྱེད་དོ་༎ དགེ་བའི་ལས་ལམ་ཡོངས་སུ་དག་པ་དང་༏་། ཚུལ་ཁྲིམས་ལ་ཡང་སེམས་ཅན་མང་འཛུད་ཅིང་༎ བྱང་ཆུབ་སེམས་ཀྱང་ཡང་དག་འཛིན་བཅུག་པས་༎ ཡོངས་གདུང་མེད་པའི་འོད་ཟེར་དེ་གྲུབ་པོ་༎ བཟོད་པ་བཀོད་པའི་འོད་ཟེར་རབ་གཏོང་ཞིང་༎ མི་བཟོད་སེམས་ཅན་གང་དག་དེས་བསྐུལ་བ་༎ ཁྲོ་དང་ཐ་བ་ང་རྒྱལ་ཡོངས་སྤོངས་ཤིང་༎ དེ་ནི་རྟག་ཏུ་བཟོད་མོས་དགའ་བར་འགྱུར་༎ སྡིག་ལྡན་རྣམས་ཀྱིས་ཉེས་བྱས་བཟོད་བྱས་ཏེ་༎ བྱང་ཆུབ་དོན་དུ་འཁྲུག་པ་མ་བྱས་ཤིང་༎ བཟོད་པའི་ཡོན་ཏན་རྟག་ཏུ་བསྔགས་བརྗོད་པས་༎ དེས་ན་བཟོད་པ་བཀོད་པ་དེ་གྲུབ་པོ་༎ བརྟུན་དང་ལྡན་པའི་འོད་ཟེར་རབ་གཏོང་ཞིང་༎ ལེ་ལོའི་སེམས་ཅན་གང་དག་དེས་བསྐུལ་བ་༎ རིགས་པར་བརྩོན་པ་དཀོན་མཆོག་གསུམ་རྣམས་ལ་༎ སྦྱོར་བ་སྐྱོ་མེད་མཆོད་པ་བྱེད་པར་འགྱུར་༎ རིགས་པར་བརྩོན་པ་དཀོན་མཆོག་གསུམ་རྣམས་ལ་༎ སྦྱོར་བ་སྐྱོ་བ་མེད་པས་མཆོད་བྱས་ནས་༎ དེ་དག་བདུད་བཞིའི་ལམ་ལས་རབ་འདས་ཏེ་༎ བྱང་ཆུབ་བླ་མེད་མྱུར་དུ་རེག་པར་འགྱུར་༎ སེམས་ཅན་མང་པོ་བརྩོན་འགྲུས་འཛིན་བཅུག་སྟེ་༎ དཀོན་མཆོག་གསུམ་ལ་མཆོད་པ་རབ་བྱས་ནས་༎ ཟད་པའི་དུས་ན་དམ་ཆོས་ཡོངས་བཟུང་བས་༎ དེས་ན་བརྟུན་པར་ལྡན་པའི་འོད་ཐོབ་བོ་༎ ཞི་བར་བྱེད་པའི་འོད་ཟེར་རབ་གཏོང་ཞིང་༎ རྣམ་འཁྲུག་སེམས་ཅན་ཇི་སྙེད་དེས་བསྐུལ་བ་༎ དེ་དག་ཆགས་དང་སྡང་དང་རྨོང་མེད་ཅིང་༎ རྟོགས་པར་གྱུར་ནས་མཉམ་གཞག་སེམས་སུ་འགྱུར་༎ སྡིག་པའི་གྲོགས་པོ་སྐྱོན་ལྡན་སྤྱོད་ཅན་དང་༎ འདྲེ་བ་ཡོངས་སུ་རྣམ་པར་སྤངས་བྱས་ཏེ་༎ དགོན་པར་རབ་ཞི་བསམ་གཏན་རབ་བརྗོད་པས་༎ དེས་ན་ཞི་བར་བྱེད་པའི་འོད་གྲུབ་བོ་༎ ཤེས་རབ་བཀོད་པའི་འོད་ཟེར་རབ་གཏོང་ཞིང་༎ ཤེས་འཆལ་སེམས་ཅན་ཇི་སྙེད་དེས་བསྐུལ་བ་༎ བདེན་དང་རྟེན་དང་རྣམ་ཐར་ཚུལ་རྣམས་དང་༎ ༄༡༨༠བ་དབང་པོ་ཤེས་པ་རྟོགས་པར་ཁོང་ཆུད་ཅིང་༎ ཉི་མའི་སྒྲོན་མའི་ཏིང་འཛིན་ཐོབ་གྱུར་ནས་༎ ཤེས་རབ་སྣང་བར་མཛད་པའི་རྒྱལ་བར་འགྱུར་༎ རྒྱལ་སྲིད་ནོར་དང་བདག་ཕངས་ཡོངས་བཏང་སྟེ་༎ བྱང་ཆུབ་དོན་དུ་ཆོས་གང་བཙལ་བྱས་པ་༎ ཆོས་དེ་གུས་པར་བྱས་ནས་རབ་བཤད་པས་༏་། ཤེས་རབ་བཀོད་པའི་འོད་ཟེར་དེ་གྲུབ་པོ་༎ སངས་རྒྱས་ལྡན་པའི་འོད་ཟེར་རབ་གཏོང་ཞིང་༎ སེམས་ཅན་གང་དག་འོད་དེས་བསྐུལ་བྱས་པ་༎ སངས་རྒྱས་སྟོང་ཕྲག་དུ་མ་བསམ་ཡས་རྣམས་༎ པདམ་དམ་པ་རྣམས་ལ་བཞུགས་པར་མཐོང་༎ སངས་རྒྱས་ཆེ་དང་སངས་རྒྱས་རྣམ་ཐར་དང་༎ སངས་རྒྱས་རྣམ་འཕྲུལ་མཐའ་ཡས་བརྗོད་བྱས་ཤིང་༎ སངས་རྒྱས་སྟོབས་དང་རྫུ་འཕྲུལ་རབ་བརྗོད་པས་༎ དེས་ན་སངས་རྒྱས་ལྡན་པའི་འོད་གྲུབ་པོ་༎ མི་འཇིགས་སྦྱིན་པའི་འོད་ཟེར་རབ་གཏོང་ཞིང་༎ འཇིགས་ཉེན་སེམས་ཅན་གང་ལ་དེས་རེག་པ་༎ འབྱུང་པོ་གཟའ་དང་གསད་བརྡེག་བཅིང་བ་དང་༎ ནད་འགོ་འཇིགས་པ་ཀུན་ལས་ཐར་བར་འགྱུར་༎ མི་འཇིགས་སྦྱིན་པས་སེམས་ཅན་བསྐྱབ་པ་དང་༎ སྲོག་ཆགས་གསོད་ལས་བཟློག་པར་བྱས་པ་དང་༎ འཇིགས་པ་སྐྱབས་ཚོལ་རྣམས་ལ་སྐྱབས་བྱས་པས་༎ མི་འཇིགས་སྦྱིན་པའི་འོད་ཟེར་དེ་གྲུབ་པོ་༎ བདེ་བ་ཀུན་བྱེད་འོད་ཟེར་རབ་གཏོང་ཞིང་༎ ནད་པ་ན་བ་གང་དག་དེས་རེག་པ་༎ རྣམ་པ་ཀུན་དུ་ནད་ཀྱི་སྡུག་བསྔལ་ཐར་༎ བསམ་གཏན་ཏིང་འཛིན་བདེ་བ་རྣམས་ཀྱང་འཐོབ་༎ ནད་གསོས་འབྲས་བུ་སྨན་དང་རྩ་བ་དང་༏་། རིན་ཆེན་བཅུད་ལེན་སྤོས་དང་བྱུག་པ་དང་༎ བུ་རམ་སྦྲང་རྩི་འོ་མ་མར་དག་དང་༎ འབྲུ་མར་ཟས་སྐོམ་བྱིན་པས་དེ་ཐོབ་པོ་༎ སངས་རྒྱས་སྟོན་པའི་འོད་ཟེར་རབ་གཏོང་ཞིང་༎ ཚེ་ཟད་ཐ་མར་གང་དག་དེས་བསྐུལ་བ་༎ སངས་རྒྱས་རྗེས་དྲན་སངས་རྒྱས་མཐོང་བར་འགྱུར་༎ དེ་དག་ཤི་འཕོས་སངས་རྒྱས་བཞུགས་ཤིང་འགྲོ་༎ འཆི་བའི་དུས་སུ་སངས་རྒྱས་དྲན་བྱས་ཏེ་༎ དགའ་བྱེད་རྒྱལ་བའི་སྐུ་གཟུགས་བསྟན་བྱས་ཤིང་༎ འཆི་ཀར་སངས་རྒྱས་སྐྱབས་སུ་གཏང་བརྗོད་པས་༎ སངས་རྒྱས་སྟོན་པའི་འོད་ཟེར་དེ་ཐོབ་པོ་༎ ཆོས་རབ་བརྗོད་པའི་འོད་ཟེར་རབ་༄༡༨༡ཨ་༌་༎ གཏོང་ཞིང་༎ སེམས་ཅན་གང་དག་འོད་དེས་བསྐུལ་བྱས་པ་༎ ཆོས་ཉན་ཀློག་ཅིང་ཡི་གེར་འདྲི་བར་བྱེད་༎ དེ་དག་རྟག་ཏུ་ཆོས་ལ་དགའ་མོས་འགྱུར་༎ ཆོས་ཀྱི་མུ་གེ་བྱུང་ཚེ་ཆོས་བརྗོད་དེ་༎ ཆོས་ཚོལ་རྣམས་ཀྱི་བསམ་པ་རྫོགས་བྱས་ཤིང་༎ འདུན་པ་བསྐྱེད་དེ་ཆོས་ལ་བརྩོན་གྱིས་ཞེས་༎ བརྗོད་པས་ཆོས་རབ་བརྗོད་པ་དེ་ཐོབ་པོ་༎ སངས་རྒྱས་སྲས་རྣམས་ཡོངས་སུ་བསྐུལ་བའི་ཕྱིར་༎ དབྱངས་དང་ལྡན་པའི་འོད་ཟེར་རབ་གཏོང་ཞིང་༎ འཇིག་རྟེན་གསུམ་ན་སྒྲ་རྒྱུན་ཇི་སྙེད་པ་༎ ཀུན་ཀྱང་དེ་བཞིན་གཤེགས་པའི་གསུང་དུ་ཐོས་༎ གསང་བསྟོད་སྒྲ་ཡིས་དྲང་སྲོང་ཆེ་བསྟོད་དེ་༎ རྒྱལ་བའི་གསུང་སྒྲ་དོན་དུ་སིལ་སྙན་དང་༎ སྒྲ་ཆེན་དྲིལ་བུ་སྦྱིན་རྣམས་འགྲོ་ཀུན་ལ་༎ རབ་ཏུ་བསྔགས་པས་དབྱངས་ལྡན་འོད་གྲུབ་པོ་༎ འཆི་མེད་སྦྱིན་པའི་འོད་ཟེར་རབ་གཏོང་ཞིང་༎ སེམས་ཅན་གང་དག་འོད་དེས་བསྐུལ་བྱས་པ་༎ བག་མེད་སྤྱོད་པ་ཐམས་ཅད་རབ་སྤངས་ཏེ་༎ ཡོན་ཏན་ཀུན་ལ་བརྩོན་པ་ཉམས་སུ་ལེན་༎ འདུས་བྱས་རྟག་ཏུ་བདེ་བ་མེད་པ་སྟེ་༎ སྡུག་བསྔལ་འཚེ་བ་དུ་མས་ཡོངས་སུ་གང་༎ འགོག་པ་རྟག་ཏུ་བདེ་ཞིང་ཞི་སྤྱོད་ཅེས་༎ བརྗོད་པས་འཆི་མེད་སྦྱིན་པ་དེ་ཐོབ་པོ་༎ ཁྱད་པར་ལྡན་པའི་འོད་ཟེར་རབ་གཏོང་ཞིང་༎ སེམས་ཅན་གང་དག་འོད་དེས་བསྐུལ་བྱས་པ་༎ རྒྱལ་བ་རྣམས་ཀྱི་ཚུལ་ཁྲིམས་ཁྱད་པར་དང་༎ ཏིང་འཛིན་ཁྱད་པར་ཤེས་རབ་ཁྱད་པར་ཐོབ་༎ ཐུབ་ཆེན་རྒྱལ་པོ་ཁྲིམས་ཀྱི་མཆོག་གྱུར་ཅིང་༎ ཏིང་འཛིན་མཆོག་དང་ཤེས་རབ་མཆོག་གྱུར་ཅེས་༏་། བྱང་ཆུབ་དོན་དུ་བསྟོད་ཅིང་བསྔགས་བརྗོད་པས་༎ དེས་ན་ཁྱད་པར་ལྡན་པའི་འོད་གྲུབ་པོ་༎ རིན་ཆེན་བཀོད་པའི་འོད་ཟེར་རབ་གཏོང་ཞིང་༎ སེམས་ཅན་གང་དག་འོད་དེས་བསྐུལ་བྱས་པ་༎ རིན་ཆེན་མི་ཟད་གཏེར་རྣམས་ཐོབ་གྱུར་ནས་༎ དྲང་སྲོང་ཆེ་ལ་རིན་ཆེན་དམ་པས་མཆོད་༏་། རྒྱལ་དང་རྒྱལ་བའི་མཆོད་རྟེན་རིན་ཆེན་ཕུལ་༎ སྐྱེ་བོ་ཉོན་མོངས་རིན་ཆེན་རྣམས་ཀྱིས་བསྡུས་༎ རྒྱལ་བ་རྣམས་ལ་རིན་ཆེན་རབ་ཕུལ་བས་༎ རིན་ཆེན་བཀོད་པའི་འོད་ཟེར་གྲུབ་པར་གྱུར་༎ སྤོས་རབ་སྣང་བའི་འོད་ཟེར་རབ་གཏོང་ཞིང་༎ སེམས་ཅན་གང་དག་འོད་དེས་༄༡༨༡བ་བསྐུལ་བྱས་པས་༎ མི་ལ་མེད་སྤོས་ཡིད་འོང་ཚོར་གྱུར་ནས་༎ སངས་རྒྱས་ཡོན་ཏན་རྣམས་ལ་ངེས་པར་འགྱུར་༎ མི་དང་ལྷ་ཡི་སྤོས་དང་བྱུག་པ་ཡིས་༎ མི་ཡི་གཙོ་ལ་མཆོད་པ་རབ་བྱས་ཏེ་༎ སྤོས་ལས་རྒྱལ་བའི་གཟུགས་དང་མཆོད་རྟེན་དག་། བྱས་པས་སྤོས་རབ་སྣང་བ་དེ་གྲུབ་པོ་༎ སྣ་ཚོགས་བཀོད་པའི་འོད་ཟེར་རབ་གཏོང་ཞིང་༎ རྒྱལ་མཚན་བ་དན་གདུགས་མཆོག་སྣ་ཚོགས་དང་༎ སིལ་སྙན་བསྒྲགས་ཤིང་སྤོས་ཀྱི་བདུག་པ་ཡིས་༎ ཕོ་བྲང་དམ་པ་མཛེས་བྱས་མེ་ཏོག་བཀྲམ་༎ སིལ་སྙན་དག་གིས་རྒྱལ་བ་རྣམས་བསུ་ཞིང་༎ མེ་ཏོག་བདུག་པ་བདུག་སྤོས་ཕྱེ་མ་དང་༎ རྒྱལ་མཚན་བ་དན་གདུགས་མཆོག་རྣམས་ཀྱིས་མཆོད་༎ དེས་ན་སྣ་ཚོགས་བཀོད་པ་གྲུབ་པར་གྱུར་༎ ཤིན་ཏུ་དང་བྱེད་འོད་ཟེར་རབ་གཏོང་ཞིང་༎ ས་རྣམས་ལག་མཐིལ་བཞིན་དུ་གནས་པར་བྱེད་༎ མཆོད་རྟེན་དྲང་སྲོང་གནས་རྣམས་སྦྱང་བྱས་པས་༎ དེས་ན་ཤིན་ཏུ་དང་བྱེད་འོད་གྲུབ་པོ་༎ སྤྲིན་དང་ལྡན་པའི་འོད་ཟེར་རབ་གཏོང་ཞིང་༎ སྤོས་ཀྱི་ཆར་འབེབས་སྤྲིན་རྣམས་ཀུན་དུ་གནས་༎ མཆོད་རྟེན་འཁོར་སར་སྤོས་ཀྱི་ཆུས་བཏང་པས་༎ སྤྲིན་དང་ལྡན་པའི་འོད་དེ་རབ་ཏུ་འཐོབ་༎ ལྷབ་ལྷུབ་བཀོད་པའི་འོད་ཟེར་རབ་གཏོང་ཞིང་༎ གཅེར་བུ་གོས་གྱོན་རྒྱན་དང་ལྡན་པར་འགྱུར་༎ གོས་དང་བགོ་བ་རྒྱན་ཕྲེང་སྣ་ཚོགས་དག་། སྦྱིན་པ་བྱས་པས་ལྷབ་ལྷུབ་བཀོད་པ་གྲུབ་༎ རོ་མཆོག་ལྡན་པའི་འོད་ཟེར་རབ་གཏོང་ཞིང་༎ བཀྲེས་པ་ཁ་ཟས་རོ་མཆོག་ཐོབ་པར་འགྱུར་༎ ཟས་དང་སྐོམ་དང་རོ་མཆོག་སྣ་ཚོགས་རྣམས་༎ བྱིན་པས་རོ་མཆོག་ལྡན་པའི་འོད་གྲུབ་པོ་༎ ནོར་རྣམས་སྟོན་པའི་འོད་ཟེར་རབ་གཏོང་ཞིང་༎ དབུལ་པོ་དག་གིས་རིན་ཆེན་གཏེར་རྣམས་འཐོབ་༎ དཀོན་མཆོག་གསུམ་ལ་གཏེར་གཞི་མི་ཟད་པ་༎ དབུལ་བ་བྱས་པས་ནོར་སྟོན་འོད་ཐོབ་པོ་༎ མིག་རྣམས་སྦྱོང་བའི་འོད་ཟེར་རབ་གཏོང་ཞིང་༎ དེ་ཚེ་ལོང་བས་སྣ་ཚོགས་གཟུགས་རྣམས་མཐོང་༎ རྒྱལ་བ་དག་དང་རྒྱལ་བའི་མཆོད་རྟེན་ལ་༎ མར་མེ་ཕུལ་བས་མིག་སྦྱོང་འོད་ཟེར་གྲུབ་༎ རྣ་བ་རྣམ་སྦྱོང་འོད་ཟེར་རབ་གཏོང་ཞིང་༎ རྣ་བ་ཉམས་པས་སྒྲ་མང་ཐོས་པར་འགྱུར་༎ ༄༡༨༢ཨ་༌་༎ རྒྱལ་བ་རྣམས་དང་རྒྱལ་བའི་མཆོད་རྟེན་ལ་༎ སིལ་སྙན་ཕུལ་བས་རྣ་སྦྱོང་འོད་གྲུབ་པོ་༎ སྣ་རྣམས་སྦྱོང་བའི་འོད་ཟེར་རབ་གཏོང་ཞིང་༎ སྔོན་ཆད་མ་ཚོར་དྲི་ཞིམ་ཚོར་བར་འགྱུར་༎ རྒྱལ་བ་རྣམས་དང་རྒྱལ་བའི་མཆོད་རྟེན་ལ་༎ སྤོས་རབ་ཕུལ་བས་སྣ་སྦྱོང་འོད་ཟེར་གྲུབ་༎ ལྕེ་རྣམ་སྦྱོང་བའི་འོད་ཟེར་རབ་གཏོང་ཞིང་༎ སྒྲ་སྙན་ཡིད་འོང་རྣམས་ཀྱིས་སངས་རྒྱས་བསྟོད་༎ མི་སྙན་བསླང་བར་སྨྲ་བ་རྣམས་སྤོངས་ཏེ་༎ འཇམ་པར་སྨྲས་པས་ལྕེ་སྦྱོང་འོད་ཟེར་གྲུབ་༎ ལུས་རྣམས་སྦྱོང་བའི་འོད་ཟེར་རབ་གཏོང་ཞིང་༎ དབང་པོ་ཉམས་པ་དབང་པོ་ལྡན་པར་འགྱུར་༎ རྒྱལ་བ་རྣམས་དང་རྒྱལ་བའི་མཆོད་རྟེན་ལ་༎ ལུས་བཏུད་བྱས་པས་ལུས་རྣམས་སྦྱོང་བ་ཐོབ་༎ སེམས་རྣམས་སྦྱོང་བའི་འོད་ཟེར་རབ་གཏོང་ཞིང་༎ སྨྱོས་པ་ཐམས་ཅད་སེམས་དང་ལྡན་པར་འགྱུར་༎ ཏིང་འཛིན་དབང་རྗེས་སེམས་འགྲོ་བྱས་པས་ན་༎ སེམས་རྣམས་སྦྱོང་བའི་འོད་ཟེར་དེ་གྲུབ་པོ་༎ གཟུགས་རྣམས་སྦྱོང་བའི་འོད་ཟེར་རབ་གཏོང་ཞིང་༎ མི་དབང་རྣམས་ཀྱི་བསམ་ཡས་སྐུ་མཐོང་སྟེ་༎ སྐུ་གཟུགས་རི་མོ་སྣ་ཚོགས་མང་པོ་དང་༎ མཆོད་རྟེན་བརྒྱན་བྱས་གཟུགས་སྦྱོང་འོད་གྲུབ་པོ་༎ སྒྲ་རྣམས་སྦྱོང་བའི་འོད་ཟེར་རབ་གཏོང་ཞིང་༎ སྒྲ་ནི་སྒྲ་མིན་སྟོང་པར་རབ་ཏུ་ཤེས་༎ རྐྱེན་ལས་བྱུང་བས་བྲག་ཅ་འདྲའོ་ཞེས་༎ སྒྲ་རྣམས་བསྟན་པས་འོད་ཟེར་དེ་གྲུབ་པོ་༎ དྲི་རྣམས་སྦྱོང་བའི་འོད་ཟེར་རབ་གཏོང་ཞིང་༎ དྲི་ང་ཐམས་ཅད་དྲི་ཞིམ་མཆོག་ཏུ་འགྱུར་༎ སྤོས་རབ་མཆོག་ཆུས་རྒྱལ་བའི་མཆོད་རྟེན་དག་། ཁྲུས་བྱས་བྱང་ཆུབ་ཞིང་གི་འོད་དེ་ཡིན་༎ རོ་བྲོ་སྦྱོང་བའི་འོད་ཟེར་རབ་གཏོང་ཞིང་༎ དུག་ཅན་དུག་མེད་རོའི་མཆོག་ཏུ་འགྱུར་༎ སངས་རྒྱས་ཉན་ཐོས་བཅས་དང་ཕ་མ་ལ་༎ རོ་མཆོག་ཐམས་ཅད་ཕུལ་བའི་འོད་དེ་ཡིན་༎ རེག་རྣམ་སྦྱོང་བའི་འོད་ཟེར་རབ་གཏོང་ཞིང་༎ རེག་ན་རྩུབ་པ་འཇམ་ཞིང་བདེ་བར་འགྱུར་༎ མདུང་ཐུང་རྩེ་གསུམ་རལ་གྲི་མདའ་ཆེན་ཆར་༎ ཕྲེང་བ་འཇམ་པ་པདམ་ཨཽཏཔལ་འགྱུར་༎ བཅོས་བུའི་རས་མང་འཇམ་ཞིང་རེག་བདེ་རྣམས་༎ རྒྱལ་བ་རྣམས་ཀྱི་གཤེགས་ཤུལ་བཏིང་བཀྲམ་སྟེ་༎ མེ་ཏོག་བྱུག་པ་ན་བཟའ་༄༡༨༢བ་འཇམ་རྣམས་དང་༎ ཕྲེང་བ་བླ་རེ་ཕུལ་བའི་འོད་དེ་ཡིས་༎ ཆོས་རྣམ་སྦྱོང་བའི་འོད་ཟེར་རབ་གཏོང་ཞིང་༎ འཇིག་རྟེན་ཕན་མཛད་རྒྱལ་བ་ཐམས་ཅད་ཀྱི་༎ སྤུ་རྣམས་ཀུན་ནས་ཆོས་རྣམས་བསམ་མི་ཁྱབ་༎ བྱུང་བ་ཐོས་ནས་མོས་པ་ཐམས་ཅད་ཚིམ་༎ རྐྱེན་ལས་བྱུང་བས་མ་སྐྱེས་ངོ་བོ་ཉིད་༎ རྒྱལ་བ་རྣམས་ཀྱི་སྐུ་ནི་ཆོས་སྐུ་སྟེ་༎ ཆོས་ཉིད་ནམ་མཁའ་བཞིན་དུ་གནས་སོ་ཞེས་༎ བརྗོད་པས་ཆོས་རྣམ་སྦྱོང་བ་ཐོབ་པར་འགྱུར་༎ འོད་ཟེར་སྒོ་མོ་དེ་དག་ལ་སོགས་པ་༎ དྲང་སྲོང་རྣམས་ཀྱི་སྤུ་ཡི་སྒོ་གཅིག་ནས་༎ འོད་ཟེར་གང་གའི་བྱེ་མ་སྙེད་འབྱུང་སྟེ་། ཀུན་ལ་སྦྱོར་བ་ཐ་དད་ཚུལ་ཅན་ནོ་༎ ཇི་ལྟར་སྐུ་ཡི་སྤུ་ཡི་སྒོ་གཅིག་ནས་༎ འོད་ཟེར་གང་གའའི་བྱེ་མ་སྙེད་འབྱུང་བ་༎ མ་ལུས་སྤུ་རྣམས་ཀུན་ནས་དེ་བཞིན་ཏེ་༎ དྲང་སྲོང་ཏིང་འཛིན་རྣམ་འཕྲུལ་འདི་འདྲའོ་༎ ཡོན་ཏན་གང་གིས་འོད་ཟེར་གང་འགྲུབ་པའི་༎ ཡོན་ཏན་དེ་གྲོགས་སྔོན་ཆད་གང་གྱུར་པ་༎ དེ་དག་ཉིད་ལས་འོད་ཟེར་རབ་འབྱུང་སྟེ་༎ དྲང་སྲོང་ཡེ་ཤེས་རྣམ་འཕྲུལ་འདི་འདྲའོ་༎ དེ་དག་བསོད་ནམས་སྔོན་གྲོགས་གང་ཡིན་ལ་༎ རྗེས་སུ་ཡི་རང་གསོལ་བ་སུས་བཏབ་དང་༎ གང་གིས་མཐོང་སྟེ་དགེ་བ་བསགས་གྱུར་པ་༎ དེ་དག་ཀུན་གྱིས་འོད་ཟེར་དེ་དག་། ཤེས་༏་། གང་དག་བསོད་ནམས་བྱས་ཤིང་དགེ་བསགས་དང་༎ གང་དག་ཡང་ཡང་སངས་རྒྱས་རྣམས་མཆོད་ཅིང་༎ སངས་རྒྱས་ཡོན་ཏན་འདུན་ཏེ་དོན་གཉེར་བ་༎ དེ་དག་ཀུན་ལ་འོད་ཟེར་དེ་དག་བསྐུལ་༎ དཔེར་ན་དམུས་ལོང་ཉི་མ་མི་མཐོང་ཡང་༎ དེ་མེད་མ་ཡིན་འཇིག་རྟེན་ཀུན་དུ་འཆར་༎ མིག་དང་ལྡན་པས་ཤར་བར་ཤེས་གྱུར་ནས་༎ ཀུན་ཀྱང་རང་རང་སོ་སོའི་ལས་ལ་འཇུག་། དེ་བཞིན་སྐྱེས་ཆེན་འོད་ཟེར་དེ་དག་ཀུན་༎ རབ་ཏུ་བྱུང་ཡང་ལོག་པས་ཉེན་གྱུར་ཅིང་༎ མོས་ཉམས་ཕལ་པ་རྣམས་ཀྱིས་མི་མཐོང་སྟེ་༎ བློ་གྲོས་ཡངས་པ་རྣམས་ལ་དེ་དག་མོད་༎ དཔེར་རྒྱན་ནོར་བུ་བཞོན་པ་གཞལ་མེད་ཁང་༎ བཅུད་ཀྱིས་ལེན་དང་རིན་ཆེན་བྱུག་པ་སྤོས་༎ དེ་དག་སྐྱེ་བོ་ཆེ་ལ་ཡོད་མོད་ཀྱི་༎ ཕོངས་པར་གྱུར་པ་རྣམས་ལ་དེ་དག་མེད་༎ དེ་བཞིན་སྐྱེས་ཆེན་འོད་ཟེར་དེ་དག་ཀུན་༎ དེ་དག་ཡོད་ཀྱང་ལོག་པས་ཉེན་གྱུར་ཅིང་༎ མོས་༄༡༨༣ཨ་༌་༎ པ་ཉམས་པ་རྣམས་ཀྱིས་མི་མཐོང་སྟེ་༎ བློ་གྲོས་ཡངས་པ་རྣམས་ལ་དེ་དག་མོད་༎ གང་དག་འོད་ཟེར་དབྱེ་བ་འདི་ཐོས་ནས་༎ དད་ཅིང་མོས་ལ་དང་བ་སྐྱེས་གྱུར་ནས་༎ བདག་ནི་ཡོན་ཏན་ཆེ་རྒྱུར་མི་འགྱུར་ཞེས་༎ དེ་དག་དོགས་དང་སོམ་ཉི་མི་བསྐྱེད་དོ་༎ དེ་དག་ག-ཡོག་འཁོར་བཀོད་པ་རྣམ་འཕྲུལ་པ་༎ ཏིང་འཛིན་དམ་པ་མངོན་པར་གྲུབ་བྱེད་ཅིང་༎ ཕྱོགས་བཅུ་ཀུན་དུ་དོ་ཟླ་མེད་རྣམས་ཀྱི་༎ ཞམ་རིང་སངས་རྒྱས་སྲས་རྣམས་སྟོན་པར་བྱེད་༎ འོད་བཀོད་དེ་དག་པདམ་སྣ་ཚོགས་པ་༎ སྟོང་གསུམ་ཚད་ཙམ་བྱིན་གྱིས་བརླབ་བྱས་ནས་༎ སྐྱིལ་ཀྲུང་བཅས་པའི་ལུས་ཀྱིས་ཀུན་ཁྱབ་སྟེ་༎ ཏིང་འཛིན་རྣམ་པར་འཕྲུལ་པ་འདི་འདྲའོ་༎ དེ་དག་ཞིང་བཅུའི་རྡུལ་སྙེད་པདམ་གཞན་༎ འཁོར་དང་བཅས་པས་བྱིན་གྱིས་བརླབ་བྱས་ཤིང་༎ སངས་རྒྱས་སྲས་ཀྱིས་ཐམས་ཅད་ཡོངས་སུ་བསྐོར་༎ དེ་དག་ཏིང་འཛིན་ཏིང་འཛིན་མེད་པར་གནས་༎ དྲང་སྲོང་དེ་ཡིས་སེམས་ཅན་གང་དག་རྣམས་༎ ཡོངས་སུ་སྨིན་བྱས་སངས་རྒྱས་ལེགས་བསྒྲུབས་པས་༎ དེ་དག་པདམ་ཆེན་པོ་དེ་བསྐོར་ཞིང་༎ ཀུན་ཀྱང་ཐལ་མོ་སྦྱར་ནས་ལྟ་ཞིང་འཁོད་༎ གང་དག་ཏིང་འཛིན་གནས་པར་རབ་ཞུགས་པ་༎ སྐྱེས་ཆེན་རྣམས་ཀྱི་ཆོས་ཉིད་འདི་ཡིན་ཏེ་༎ རང་གི་སློབ་མས་ཀུན་ཀྱང་ཡོངས་བསྐོར་ནས་༎ སྐར་མའི་ཚོགས་ཀྱིས་ཟླ་བ་བསྐོར་བ་བཞིན་༎ དེ་དག་ཇི་ལྟར་ཕྱོགས་གཅིག་རབ་འཇུག་ཅིང་༎ ཞམ་འབྲིང་སངས་རྒྱས་སྲས་རྣམས་སྟོན་བྱེད་པ་༎ དེ་བཞིན་གཤེགས་རྣམས་མ་ལུས་ཀུན་དུ་སྟོན་༎ ཏིང་འཛིན་རྣམ་པར་འཕྲུལ་པ་འདི་འདྲའོ་༎ དེ་དག་ཕྱོགས་ཀྱི་དྲ་བ་ཁྱབ་གནས་པའི་༎ ཏིང་འཛིན་དམ་པ་མངོན་པར་སྒྲུབ་བྱེད་ཅིང་༎ ཁ་ཅིག་མཉམ་གཞག་ཁ་ཅིག་ལྡན་པར་ཡང་༎ ཕྱོགས་རྣམས་ཀུན་དུ་རང་གི་ལུས་སྟོན་ཏོ་༎ དེ་དག་ཤར་གྱི་ཕྱོགས་སུ་མཉམ་གཞག་ཅིང་༎ ནུབ་ཀྱི་ཕྱོགས་སུ་དཔའ་བོ་རྣམ་པར་ལྡང་༎ ནུབ་ཀྱི་ཕྱོགས་སུ་མཉམ་པར་བཞག་གྱུར་ཅིང་༎ བདག་ཉིད་ཆེན་པོ་ཤར་གྱི་ཕྱོགས་ནས་ལྡང་༎ དེ་བཞིན་ཕྱོགས་བཅུ་རྣམས་སུ་རབ་ཏུ་འཇུག་། གཞན་གྱི་ཕྱོགས་སུ་མཉམ་པར་བཞག་གྱུར་ལ་༎ ཡེ་ཤེས་ཡོན་ཏན་ཕྱུག་པོ་གཞན་ནས་ལྡང་༎ དྲང་སྲོང་ཏིང་འཛིན་རྣམ་འཕྲུལ་འདི་འདྲའོ་༎ ༄༡༨༣བ་ཤར་ཕྱོགས་སངས་རྒྱས་ཞིང་རྣམས་གང་ཡིན་པ་༎ གྲངས་མེད་མ་ལུས་དག་ན་རང་བྱུང་བ་༎ དེ་དག་སྤྱན་སྔར་ཞབས་དྲུང་དེ་དག་རྣམས་༎ ཞི་བའི་ཏིང་ངེ་འཛིན་ལ་རྣམ་པར་སྣང་༎ ཕྱོགས་དེར་མཉམ་པར་གཞག་པ་བརྟན་བྱས་ནས་༎ དཔའ་བོ་ནུབ་ཀྱི་ཞིང་ཁམས་མ་ལུས་པར་༎ རྣམ་པར་ལྡང་ཞིང་མངོན་སུམ་རྒྱལ་ཀུན་ལ་༎ མཆོད་པ་དུ་མ་རབ་ཏུ་བྱེད་པར་སྣང་༎ ནུབ་ཕྱོགས་སངས་རྒྱས་ཞིང་རྣམས་གང་ཡིན་པ་༎ གྲངས་མེད་མ་ལུས་དག་ན་བཞུགས་སངས་རྒྱས་༎ དེ་དག་སྤྱན་སྔར་ཞབས་དྲུང་དེ་དག་རྣམས་༎ ཞི་བའི་ཏིང་ངེ་འཛིན་ལ་གནས་པར་སྣང་༎ ཕྱོགས་དེར་མཉམ་པར་གཞག་པ་བརྟན་བྱས་ནས་༎ དཔའ་བོ་ཤར་གྱི་ཞིང་རྣམས་མ་ལུས་པར་༎ རྣམ་པར་ལྡང་ཞིང་མངོན་སུམ་རྒྱལ་ཀུན་ལ་༎ མཆོད་པ་དུ་མ་རབ་ཏུ་བྱེད་པར་སྣང་༎ དེ་བཞིན་ཕྱོགས་བཅུ་དག་གི་ཞིང་རྣམས་སུ་༎ ཕྱོགས་རྣམས་མ་ལུས་ཀུན་དུ་བརྟན་ལ་འཇུག་། ཁ་ཅིག་མཉམ་གཞག་ཁ་ཅིག་ལངས་གྱུར་ཅིང་༎ འཇིག་རྟེན་སྒྲོན་མ་རྣམས་མཆོད་བྱེད་པར་སྣང་༎ དེ་དག་མིག་གི་ལམ་ལ་མཉམ་གཞག་ཅིང་༎ གཟུགས་ཀྱི་ལམ་ནས་བདག་ཉིད་ཆེན་པོ་ལྡང་༎ གཟུགས་རྣམས་བསམ་གྱིས་མི་ཁྱབ་སྟོན་པ་ན་༎ དེ་ལ་ལྷར་བཅས་འཇིག་རྟེན་རྨོངས་པར་འགྱུར་༎ གཟུགས་ཀྱི་ལམ་ལ་མཉམ་པར་བཞག་གྱུར་ལ་༎ མི་ནི་མ་སྐྱེས་མ་བྱུང་རང་བཞིན་ཏེ་༎ སྟོང་པ་བྱེད་པ་མེད་པར་རབ་སྟོན་ཅིང་༎ མིག་གི་ལམ་ནས་དྲན་ལྡན་རྣམ་པར་ལྡང་༎ དེ་དག་རྣ་བའི་ལམ་ལ་མཉམ་གཞག་ཅིང་༎ སྒྲ་ཡི་ལམ་ནས་བདག་ཉིད་ཆེན་པོ་ལྡང་༎ གང་ལ་ལྷར་བཅས་འཇིག་རྟེན་རྨོངས་གྱུར་པ་༎ སྒྲ་དང་སྐད་རྣམས་ལན་ལ་རབ་ཏུ་ཞུགས་༎ སྒྲ་ཡི་ལམ་ལ་མཉམ་པར་བཞག་གྱུར་ཅིང་༎ རྣ་བ་མ་སྐྱེས་མ་བྱུང་རང་བཞིན་ཏེ་༎ སྟོང་པ་བྱེད་པ་མེད་པར་རབ་སྟོན་ཅིང་༎ རྣ་བའི་ལམ་ནས་དྲན་ལྡན་རྣམ་པར་ལྡང་༎ དེ་དག་སྣ་ཡི་ལམ་ལ་མཉམ་གཞག་ཅིང་༎ དྲི་ཡི་ལམ་ནས་བདག་ཉིད་ཆེན་པོ་ལྡང་༎ གང་དུ་ལྷར་བཅས་འཇིག་རྟེན་རྨོངས་གྱུར་པ་༎ དྲི་མཆོག་དམ་པ་འཇུག་པར་རབ་ཏུ་ཞུགས་༎ དྲི་ཡི་ལམ་ལ་མཉམ་པར་བཞག་གྱུར་ཅིང་༎ སྣ་ནི་མ་སྐྱེས་མ་བྱུང་རང་བཞིན་ཏེ་༎ སྟོང་པ་བྱེད་པ་མེད་པར་རབ་སྟོན་ཅིང་༎ སྣ་ཡི་ལམ་ནས་དྲན་ལྡན་༄༡༨༤ཨ་༌་༎ རྣམ་པར་ལྡང་༎ དེ་དག་ལྕེ་ཡི་ལམ་ལ་མཉམ་གཞག་ཅིང་༎ རོ་མཆོག་ཀུན་གྱི་ལམ་ནས་རྣམ་པར་ལྡང་༎ གང་དུ་ལྷར་བཅས་འཇིག་རྟེན་རྨོངས་གྱུར་པ་༎ བདག་ཉིད་ཆེན་པོ་རོ་མཆོག་རྣམ་པར་ལྡང་༎ རོ་མཆོག་རྣམས་ལ་མཉམ་པར་བཞག་གྱུར་ཅིང་༎ ལྕེ་ནི་མ་སྐྱེས་མ་བྱུང་རང་བཞིན་ཏེ་༎ སྟོང་པ་བྱེད་པ་མེད་པར་རབ་སྟོན་ཅིང་༎ ལྕེ་ཡི་ལམ་ནས་དྲན་ལྡན་རྣམ་པར་ལྡང་༎ དེ་དག་ལུས་ཀྱི་ལམ་ལ་མཉམ་གཞག་ཅིང་༎ རེག་པའི་ལམ་ནས་བདག་ཉིད་ཆེན་པོ་ལྡང་༎ གང་དུ་ལྷར་བཅས་འཇིག་རྟེན་རྨོངས་གྱུར་པ་༎ འཇིག་རྟེན་བདེ་བ་བསྐྱེད་པའི་རེག་ལ་བཞུགས་༎ རེག་པའི་ལམ་ལ་མཉམ་པར་བཞག་གྱུར་ཅིང་༎ ལུས་ནི་མ་སྐྱེས་མ་བྱུང་རང་བཞིན་ཏེ་༎ སྟོང་པ་བྱེད་པ་མེད་པར་རབ་སྟོན་ཅིང་༎ ལུས་ཀྱི་ལམ་ནས་དྲན་ལྡན་རྣམ་པར་ལྡང་༎ དེ་དག་སེམས་ཀྱི་ལམ་ལ་མཉམ་གཞག་ཅིང་༎ ཆོས་ཀྱི་ལམ་ནས་བདག་ཉིད་ཆེན་པོ་ལྡང་༎ གང་དུ་ལྷར་བཅས་འཇིག་རྟེན་རྨོངས་གྱུར་པ་༎ ཆོས་ལ་གནས་པའི་འཇུག་པར་རབ་ཏུ་ཞུགས་༎ ཆོས་ཀྱི་ལམ་ལ་མཉམ་པར་བཞག་གྱུར་ཅིང་༎ སེམས་ནི་མ་སྐྱེས་མ་བྱུང་རང་བཞིན་ཏེ་༎ སྟོན་པ་བྱེད་པ་མེད་པར་རབ་སྟོན་ཅིང་༎ སེམས་ཀྱི་ལམ་ནས་དྲན་ལྡན་རྣམ་པར་ལྡང་༎ དེ་དག་བྱིས་པའི་ལུས་ལ་མཉམ་གཞག་ཅིང་༎ ལང་ཚོ་ཤུགས་ལ་གནས་པ་རྣམས་ལས་ལྡང་༎ ལང་ཚོ་ཤུགས་གནས་རྣམས་ལ་མཉམ་གཞག་ཅིང་༎ རྒས་ཤིང་འཁོགས་པའི་ལུས་ལས་རྣམ་པར་ལྡང་༎ རྒས་ཤིང་འཁོགས་པའི་ལུས་ལ་མཉམ་གཞག་ཅིང་༎ དད་པའི་དགེ་བསྙེན་མ་ཡི་ལུས་ལས་ལྡང་༎ དགེ་བསྙེན་དད་པའི་ལུས་ལ་མཉམ་གཞག་ཅིང་༎ དད་པའི་དགེ་བསྙེན་ལུས་ལས་རྣམ་པར་ལྡང་༎ དད་པའི་དགེ་བསྙེན་ལུས་ལ་མཉམ་གཞག་ཅིང་༎ དགེ་སློང་མ་ཡི་ལུས་ལས་རྣམ་པར་ལྡང་༎ དགེ་སློང་མ་ཡི་ལུས་ལ་མཉམ་གཞག་ཅིང་༎ དགེ་སློང་མང་དུ་ཐོས་པའི་ལུས་ལས་ལྡང་༎ དགེ་སློང་མང་ཐོས་ལུས་ལ་མཉམ་གཞག་ཅིང་༎ སློབ་དང་མི་སློབ་ལུས་ལས་རྣམ་པར་ལྡང་༎ སློབ་དང་མི་སློབ་ལུས་ལ་མཉམ་གཞག་ཅིང་༎ རྐྱེན་གྱིས་སངས་རྒྱས་ལུས་ལས་རྣམ་པར་ལྡང་༎ རྐྱེན་གྱིས་སངས་༄༡༨༤བ་རྒྱས་ལུས་ལ་མཉམ་གཞག་ཅིང་༎ སངས་རྒྱས་སྐུ་མཆོག་རབ་ལས་རྣམ་པར་ལྡང་༎ སངས་རྒྱས་སྐུ་མཆོག་རབ་ལ་མཉམ་གཞག་ཅིང་༎ ལྷ་ཡི་ལུས་གཟུགས་ལས་ནི་རྣམ་པར་ལྡང་༎ ལྷ་ཡི་ལུས་གཟུགས་ལ་ནི་མཉམ་གཞག་ཅིང་༎ རྫུ་འཕྲུལ་ཆེན་པོ་ཀླུ་ཡི་ལུས་ལས་ལྡང་༎ རྫུ་འཕྲུལ་ཀླུ་ཡི་ལུས་ལ་མཉམ་གཞག་ཅིང་༎ རྫུ་འཕྲུལ་གནོད་སྦྱིན་ལུས་ལས་རྣམ་པར་ལྡང་༎ འཕྲུལ་ཆེན་གནོད་སྦྱིན་ལུས་ལ་མཉམ་གཞག་ཅིང་༎ འབྱུང་པོ་ཀུན་གྱི་ལུས་ལས་རྣམ་པར་ལྡང་༎ འབྱུང་པོ་ཀུན་གྱི་ལུས་ལ་མཉམ་གཞག་ཅིང་༎ སྤུ་ཡི་སྒོ་གཅིག་ནས་ནི་རྣམ་པར་ལྡང་༎ སྤུ་སྒོ་གཅིག་ལ་མཉམ་པར་བཞག་གྱུར་ཅིང་༎ སྤུ་སྒོ་ཐམས་ཅད་ལས་ནི་རྣམ་པར་ལྡང་༎ སྤུ་སྒོ་ཀུན་ལ་མཉམ་པར་བཞག་གྱུར་ཅིང་༎ སྐྲ་རྩེ་གཅིག་གི་ཁྱོན་ལས་རྣམ་པར་ལྡང་༎ སྐྲ་རྩེ་གཅིག་གི་ཁྱོན་ལ་མཉམ་གཞག་ཅིང་༎ སྐྲ་རྩེ་ཀུན་གྱི་ཁྱོན་ལས་རྣམ་པར་ལྡང་༏་། སྐྲ་རྩེ་ཀུན་གྱི་ཁྱོན་ལས་མཉམ་གཞག་ཅིང་༎ ཕྲ་རབ་རྡུལ་གྱི་རྡུལ་ལས་དེ་དག་ལྡང་༎ རྡུལ་གཅིག་ལ་ནི་མཉམ་པར་བཞག་གྱུར་ཅིང་༎ མ་ལུས་རྡུལ་རྣམས་ཀུན་ལས་རྣམ་པར་ལྡང་༎ རྡུལ་རྣམས་མ་ལུས་ཀུན་ལ་མཉམ་གཞག་ཅིང་༎ རྒྱ་མཚོ་རྡོ་རྗེའི་གཞི་ལས་རྣམ་པར་ལྡང་༏་། རྒྱ་མཚོ་རྡོ་རྗེའི་གཞི་ལ་མཉམ་གཞག་ཅིང་༎ ནོར་བུའི་ཤིང་ཐོག་དག་ལས་རྣམ་པར་ལྡང་༎ ཤིང་ཐོག་དག་ལ་མཉམ་པར་བཞག་གྱུར་ཅིང་༎ རྒྱལ་བ་རྣམས་ཀྱི་འོད་ཟེར་སྒོ་ནས་ལྡང་༎ རྒྱལ་བའི་འོད་ཟེར་སྒོ་ལ་མཉམ་གཞག་ཅིང་༎ རྒྱ་མཚོའི་ཆུ་ཡི་ཆུ་ཀླུང་རྣམས་ལས་ལྡང་༎ རྒྱ་མཚོའི་ཆུ་ཀླུང་རྣམས་ལ་མཉམ་གཞག་ཅིང་༎ བདག་ཉིད་ཆེན་པོ་མེ་ཡི་ལམ་ལས་ལྡང་༎ མེ་ཡི་ལམ་ལ་མཉམ་པར་བཞག་གྱུར་ཅིང་༎ རླུང་གི་ལམ་ལས་དྲན་ལྡན་རྣམ་པར་ལྡང་༎ རླུང་གི་ལམ་ལ་མཉམ་པར་བཞག་གྱུར་ཅིང་༎ བདག་ཉིད་ཆེན་པོ་ས་ཡི་གཞི་ལས་ལྡང་༎ ས་ཡི་གཞི་ལ་མཉམ་པར་བཞག་གྱུར་ཅིང་༎ ལྷ་ཀུན་གཞལ་མེད་ཁང་ལས་རྣམ་པར་ལྡང་༎ ལྷ་ཀུན་གཞལ་མེད་ཁང་ལ་མཉམ་གཞག་ཅིང་༎ དྲན་ལྡན་དེ་ནི་མཁའ་ལས་རྣམ་པར་ལྡང་༎ ཡོན་ཏན་མཐའ་ཡས་བསགས་པ་དེ་དག་གི་། ཏིང་འཛིན་རྣམ་ཐར་དེ་དག་བསམ་མི་ཁྱབ་༎ རྒྱལ་བ་༄༡༨༥ཨ་༌་༎ ཀུན་གྱིས་བསྐལ་པ་བསམ་ཡས་སུ་༎ བཤད་པ་མཛད་ཀྱང་ཟད་པར་མཛད་མི་སྤྱོད་༎ འགྲོ་ལས་རྣམ་སྨིན་བསམ་གྱིས་མི་ཁྱབ་སྟེ་༎ རྒྱལ་བ་ཀུན་གྱིས་དེ་དག་གསུངས་པ་ནི་༎ ལྷ་ཀླུའི་རྣམ་འཕྲུལ་སངས་རྒྱས་རྣམ་འཕྲུལ་དང་༎ བསམ་བྱེད་བསམ་གཏན་རྣམ་འཕྲུལ་བསམ་མི་ཁྱབ་༎ དེ་དག་ལ་ཡང་དཔེས་སྟོན་བརྗོད་པར་བྱ་༎ དེ་དག་འདྲ་བའི་དཔེ་ལྟ་ཅང་མེད་དེ་༎ མཁས་ཤིང་རིག་པའི་སྐྱེ་བོ་དཔེ་རྣམས་ཀྱིས་༎ བསྟན་ན་མྱུར་དུ་དོན་རྣམས་ཤེས་པར་འགྱུར་༎ རྣམ་ཐར་བརྒྱད་ཀྱི་དབང་ལ་གནས་པ་ཡི་༎ ཉན་ཐོས་གཅིག་ཏུ་གྱུར་ནས་མང་པོར་འགྱུར་༏་། མང་པོར་གྱུར་ནས་ཕྱིར་ཡང་གཅིག་འགྱུར་ཏེ་༎ མཁའ་ལ་བསམ་གཏན་འཆའ་ཞིང་འབར་བར་བྱེད་༎ སྨད་ནས་མེ་འབར་སྟོད་ནས་ཆུ་ཡི་རྒྱུན་༎ སྟོད་ནས་མེ་འབར་སྨད་ནས་ཆུ་ཡི་རྒྱུན་༎ འགྲོ་དང་འགྲེང་དང་ཉལ་དང་འདུག་པ་དང་༎ ལུས་འཕྲུལ་སྐད་ཅིག་གཅིག་ལ་བསམ་མི་ཁྱབ་༎ དེ་ནི་སྙིང་རྗེ་ཆེ་དང་མི་ལྡན་ཞིང་༎ བྱང་ཆུབ་མི་ཚོལ་འཇིག་རྟེན་ཡལ་འདོར་ཡང་༎ ལུས་ཀྱི་རྣམ་འཕྲུལ་བསམ་ཡས་སྟོན་བྱེད་ན་༎ འཇིག་རྟེན་ཕན་འདོད་ཅི་ཕྱིར་སྟོན་མི་བྱེད་༎ ཉི་ཟླ་མཁའ་ལས་རྣམ་པར་རྒྱུ་འདོད་ཅིང་༎ ཕྱོགས་རྣམས་ཀུན་གྱི་ཆུ་ཡི་ངོགས་དག་དང་༎ མཚོ་མཚེའུ་མཚོ་བྲན་སྣོད་དང་རིན་ཆེན་དང་༎ རྒྱ་མཚོ་ཆུ་ཀླུང་རྣམས་དང་གཟུགས་བརྙན་སྟོན་༎ དེ་བཞིན་གཟུགས་རྣམས་བསམ་གྱིས་མི་ཁྱབ་པ་༎ སྐྱེས་བུ་དཔའ་བོ་ཕྱོགས་བཅུ་ཀུན་དུ་སྟོན་༎ ཏིང་འཛིན་རྣམ་ཐར་ཀུན་གྱི་ཚུལ་ལ་མཁས་༎ དེ་ལ་དེ་བཞིན་གཤེགས་པ་རང་བྱུང་དཔང་༎ དང་བའི་མཚོ་ལ་ཡན་ལག་བཞི་པའི་དམག་། དེ་དག་སོ་སོའི་རང་གི་གཟུགས་བརྙན་མཐོང་༎ རལ་གྲི་མདའ་ཆེན་གཞུ་དང་མདའ་རྣམས་དང་༎ གོ་གྱོན་བཞོན་དང་ཐེག་པར་བཅས་སུ་མཐོང་༎ གང་གི་གཟུགས་གང་གནས་གང་ཆ་བྱད་གང་༎ དེ་དང་དེ་དག་དེ་ལྟར་ཆུ་ལས་མཐོང་༎ འོན་ཀྱང་ཆུ་ལ་བྱམས་སྡང་རྣམ་རྟོག་མེད་༎ དྲང་སྲོང་ཏིང་འཛིན་རྣམ་འཕྲུལ་འདི་འདྲ་ཡི་༎ རྒྱ་མཚོའི་ལྷ་མོ་སྒྲ་ལྡན་ཞེས་བྱ་བ་༎ སེམས་ཅན་རྒྱ་མཚོར་ཇི་སྙེད་སྐྱེས་རྣམས་ཀྱི་༎ སྐྲ་ཡི་ཡན་ལག་དབྱངས་ཀྱི་ཚུལ་མཁས་ཏེ་༎ རང་གི་སྐད་ཀྱིས་འགྲོ་ཀུན་ཚིམ་པར་བྱེད་༎ སྒྲ་ལྡན་ཆགས་༄༡༨༥བ་སྡང་གཏི་མུག་ལྡན་དེ་ཡང་༎ སྐད་རྣམས་ཀུན་གྱི་སྒྲ་ཡི་ཚུལ་མཁས་ན་༎ གཟུངས་དང་ཆོས་ཀྱི་སྟོབས་ལ་དབང་ཐོབ་རྣམས་༎ ལྷར་བཅས་འཇིག་རྟེན་ཅི་ཕྱིར་མགུ་མི་བྱེད་༎ ཏམ་བུ་ར་ཡི་ཆུང་མ་དབྱངས་ལྡན་ནམ་༎ ཚངས་པའི་བུ་མོ་ཡིད་ལ་བྱུང་བ་དེ་༎ བདེན་དང་དམ་བཅས་མི་ཚེ་དགའ་རྣམས་ཀྱི་༎ སེམས་དང་ཡིད་དང་ཁ་ཡི་སྒོར་འཇུག་སྟེ་༎ དབྱངས་ལྡན་ཆགས་བཅས་ཞེ་སྡང་ཅན་དེ་ཡང་༎ བརྟུལ་ཞུགས་གྲུབ་མཐུན་དབྱངས་ཀྱི་ཡན་ལག་གིས་༎ ཡིད་འོང་སྐད་ཀྱིས་འཇིག་རྟེན་མགུ་བྱེད་ན་༎ ཡེ་ཤེས་ཡོན་ཏན་ཕྱུག་རྣམས་ཅིས་མི་བྱེད་༎ རིག་སྔགས་ཚུལ་མཁས་སྒྱུ་མའི་མཁན་པོ་ནི་༎ སྣ་ཚོགས་གཟུགས་མང་མཐའ་ཡས་སྟོན་པ་བྱེད་༎ ཉིན་མཚན་ཡུད་དང་ཟླ་བ་ལོ་བརྒྱ་དང་༎ ཁྱིམ་བཟང་རྒྱས་པ་ཤིན་ཏུ་མཛེས་པ་སྟོན་༎ འདོད་ཆགས་སྡང་ལྡན་སྒྱུ་མའི་མཁན་པོ་ཡང་༎ སྒྱུ་མའི་འཕྲུལ་གྱིས་འཇིག་རྟེན་མགུ་བྱེད་ན༎ བསམ་གཏན་མངོན་ཤེས་རྣམ་ཐར་རབ་བསླབས་པ་༎ སྤྱོད་ཚུལ་མཁས་རྣམས་ཅི་ཕྱིར་མགུ་མི་བྱེད་༎ ལྷ་དང་ལྷ་མིན་དབང་པོ་འཐབ་པའི་ཚེ་༎ རྒྱལ་ལྡན་ལྷ་ཡིས་ལྷ་མིན་ཕམ་བྱས་ན་༎ དེ་དག་འཇིགས་པས་གདུགས་བཅས་བཞོན་བཅས་ཤིང་༎ ཐེག་བཅས་དམག་བཅས་གོ་གྱོན་བཞིན་དུ་འབྱེར་༎ འདོད་ཆགས་སྡང་ལྡན་ལྷ་དབང་དེ་དག་ཀྱང་༎ ལུས་ཀྱི་རྣམ་འཕྲུལ་བསམ་ཡས་སྟོན་བྱེད་ན་༎ དབང་ཕྱུག་རྫུ་འཕྲུལ་དབང་གནས་དཔའ་བ་རྣམས་༎ ལུས་ཀྱི་རྣམ་འཕྲུལ་ཅི་ཕྱིར་སྟོན་མི་བྱེད་༎ རྡོ་རྗེ་འཆང་བའི་གླང་པོས་སྲུང་བུ་༎ དབང་པོའི་འཁོར་གྱུར་རྫུ་འཕྲུལ་ཆེན་པོ་དེ་༎ མགོ་བོ་སུམ་ཅུ་རྩ་གསུམ་མངོན་སྤྲུལ་ཞིང་༎ མགོ་རྣམས་ཀུན་ལའང་མཆེ་བ་དྲུག་དྲུག་སྟེ་༎ མཆེ་བ་དེ་དག་སོ་སོ་རེ་རེ་ལའང་༎ རྫིང་བུ་ཆུས་གང་བདུན་བདུན་སྤྲུལ་པ་བྱེད་༎ རྫིང་བུ་རེ་རེའང་པདམ་སྣ་ཚོགས་པ་༎ རྣམ་པར་བཀོད་པ་བདུན་བདུན་སྤྲུལ་པ་བྱེད་༎ པདམ་རེ་ལའང་ལྷ་ཡི་བུ་མོ་དག་། སྒྱུ་རྩལ་ཀུན་ཤེས་བདུན་བདུན་སྤྲུལ་པ་བྱེད་༎ དེ་དག་རྩེད་མོ་གླུ་གར་ཚུལ་ལ་མཁས་༎ སུམ་ཅུ་རྩ་གསུམ་དབང་པོ་དེ་དང་རྩེ་༎ གླང་པོ་དེ་ཡང་ལུས་ནི་བསྒྱུར་བྱས་ཏེ་༎ ལྷ་རྣམས་ཀུན་དང་འགྲོགས་ཤིང་བདེ་བར་བྱེད་༎ སྤྱོད་པའི་ཚུལ་དང་ལོངས་སྤྱོད་ཀུན་ཀྱང་མཐུན་༎ གླང་པོ་༄༡༨༦ཨ་༌་༎ མཆོག་གི་རྣམ་འཕྲུལ་དེ་ལྟར་སྣང་༎ གླང་པོ་ཆགས་སྡང་གཏི་མུག་ལྡན་དེ་ཡང་༎ འདི་འདྲའི་རྫུ་འཕྲུལ་རབ་ཏུ་སྟོན་བྱེད་ན་༎ ཤེས་རབ་ཐབས་ཀྱིས་སྟོབས་ལ་སྦྱངས་པ་རྣམས་༎ ཏིང་འཛིན་བརྒྱ་ཡི་རྣམ་འཕྲུལ་ཅིས་མི་བྱེད་༎ སྒྲ་གཅན་ཇི་ལྟར་འདོད་བཞིན་ལུས་སྤྲུལ་ཏེ་༏་། རྡོ་རྗེའི་གཞི་ལ་རྐང་པ་འཇོག་བྱེད་ཅིང་༎ རྒྱ་མཚོ་ལྟེ་བར་ཕྱིན་པ་ཙམ་དུ་སྟོན་༎ རི་རབ་རྩེ་དང་ཉིད་ཀྱི་མགོ་ཡང་སྙོམས་༎ སྒྲ་གཅན་ཆགས་སྡང་གཏི་མུག་ལྡན་དེ་ཡང་༎ འདི་འདྲའི་རྫུ་འཕྲུལ་ཀུན་དུ་སྟོན་བྱེད་ན་༎ འཇིག་རྟེན་སྒྲོན་མ་བདུད་རྣམས་རབ་འབྱམ་པ་༎ རྫུ་འཕྲུལ་མཐའ་ཡས་ཅི་སྟེ་སྟོན་མི་བྱེད་༎ བརྒྱ་བྱིན་རྣམ་འཕྲུལ་བསམ་ཡས་པ་ལ་ལྟོས་༎ ལྷ་དང་ལྷ་མིན་དབང་པོ་ག-ཡུལ་འགྱེད་ཚེ་༎ ལྷ་མིན་བྱེ་བ་འབྱེར་བ་ཇི་སྙེད་པ་༎ དེ་སྙེད་བརྒྱ་བྱིན་རང་གི་ལུས་ལས་སྤྲུལ་༎ ལྷ་མིན་དབང་དང་ལྷ་མིན་ཕལ་ཀུན་གྱིས་༎ བརྒྱ་བྱིན་རང་རང་མདུན་དུ་འདུག་པར་ཤེས་༎ དེ་ནི་རྡོ་རྗེ་འཆང་བས་གཟུང་ངོ་ཞེས་༎ ལྷ་མིན་དབང་པོ་ཀུན་ཀྱང་མགོ་མྱོས་གྱུར་༎ འཇིགས་པར་བྱེད་པའི་མིག་སྟོང་རབ་བསྟན་ཏེ་༎ རྡོ་རྗེ་མེ་ལྕེ་འབར་བ་ཐོགས་བྱེད་ཅིང་༎ ལུས་ལ་གོ་བགོས་གཟི་བརྗིད་བསྙེན་དཀའ་བའི་༎ བརྒྱ་བྱིན་མཐོང་ནས་ལྷ་མིན་དབང་པོ་འབྱེར་༎ དེ་ཡང་བསོད་ནམས་ཕལ་པའི་མཐུ་སྟོབས་ཀྱིས་༎ ལྷ་རྒྱལ་དོན་དུ་རྣམ་པར་འཕྲུལ་བྱེད་ན་༎ འགྲོ་བ་མ་ལུས་ཀུན་གྱི་སྐྱབས་གྱུར་པ་༎ བསོད་ནམས་མི་ཟད་རྣམས་ལྟ་ཅིས་མི་འཕྲུལ་༎ ལྷ་ལ་སྐུལ་མ་འདེབས་པའི་ལྷ་ཡི་རྔ་༎ ལྷ་ལས་རྣམ་པར་སྨིན་པས་གྲུབ་གྱུར་པ་༎ ལྷ་རྣམས་བག་མེད་གནས་པར་ཤེས་གྱུར་ནས་༎ རྔ་དེ་ནམ་མཁའ་ལས་ནི་སྒྲ་སྒྲོགས་ཏེ་༎ འདོད་པ་ཐམས་ཅད་མི་རྟག་ཐེར་ཟུག་མིན་༎ ཐ་ཤལ་མི་བརྟན་དབུ་བའི་ངོ་བོ་ཉིད་༎ སྒྱུ་མ་སྨིག་རྒྱུ་ཆུ་ཟླ་མཚུངས་འདྲ་ཞིང་༎ སྲིད་པ་ཐམས་ཅད་རྨི་ལམ་སྤྲིན་དང་མཚུངས་༎ བག་མེད་ཐམས་ཅད་དགྲ་བཅས་མྱ་ངན་ཅན་༎ འཆི་བའི་ལམ་ཡིན་མི་འཆིའི་ལམ་མ་ཡིན་༎ ཇི་སྙེད་སུ་དག་བག་མེད་གནས་གྱུར་པ་༎ དེ་དག་འཆི་བདག་ཆུ་སྲིན་ཆེན་པོས་ཟིན་༎ སྡུག་བསྔལ་རྩ་བ་ཡོངས་འཛིན་ཐམས་ཅད་ཡིན་༎ སྐྱེ་བ་ཐམས་ཅད་འཕགས་པ་རྣམས་ཀྱིས་སྨད་༎ འདོད་པའི་ཡོན་ཏན་༄༡༨༦བ་རྣམས་ཀྱི་ཡུལ་ལ་རྨོངས་༎ ཆོས་ཀྱི་སྟོབས་ལ་རྟག་དགའ་གྱིས་ཞེས་བསྐུལ་༎ རྔ་དེས་བསྐུལ་ནས་བརྒྱ་བྱིན་ལྷ་རྣམས་དང་༎ ལྷ་ཡི་འདུན་ས་ཆོས་བཟངས་འདུག་ནས་སུ་༎ གཏམ་གང་ཞི་ཞིང་འདོད་ཆགས་བྲལ་མཐུན་པ་༎ ཆོས་ཀྱི་གཏམ་དེ་ལྷ་རྣམས་ཀུན་ལ་བརྗོད་༎ རྔ་དེ་གཟུགས་མེད་བསྟན་དུ་མི་རུང་ཡང་༎ དེ་ལྟར་རྔ་སྒྲས་དོན་ཆེན་རབ་བྱེད་ན་༎ བསམ་པ་ཇི་བཞིན་གཟུགས་ནི་ཡོངས་སྟོན་རྣམས་༎ འགྲོ་བ་ཀུན་གྱི་དོན་ཆེན་ཅིས་མི་བྱེད་༎ ལྷ་དང་ལྷ་མིན་དབང་པོ་ག-ཡུལ་འགྱེད་ཚེ་༎ ལྷ་ཡི་བསོད་ནམས་ཁྱད་པར་མཐུ་སྟོབས་ཀྱིས་༎ ལྷ་ལ་སྐུལ་མ་འདེབས་པའི་ལྷ་ཡི་རྔ་༎ ལྷ་རྣམས་མ་འཇིགས་ཤིག་ཅེས་སྒྲ་འབྱིན་ཏེ་༎ རྔ་ཡིས་བསྐུལ་ནས་ལྷ་རྣམས་རབ་དགའ་ཞིང་༎ སྐྲག་པ་མེད་དེ་སྟོབས་ཀྱང་སྐྱེས་པར་གྱུར་༎ ལྷ་མིན་དབང་པོ་སྐྲག་པས་ཉེན་པ་རྣམས་༎ འཇིགས་ནས་དམག་བཅས་དེ་ཡི་མོད་ལ་འབྱེར་༎ དེ་ལྟར་རྔ་སྐད་འབྱིན་པའི་རྔ་འདྲ་བ་༎ འགྲོ་བ་ཀུན་གྱི་སྐྱབས་དང་དཔུང་གཉེན་པོ་༎ ཉོན་མོངས་བདུད་བཅོམ་སྙིང་རྗེ་ཆེ་ལྡན་རྣམས་༎ ཞི་བའི་སྒྲ་བསྒྲགས་ཉོན་མོངས་སེལ་བར་བྱེད་༎ དབང་པོ་ལྷ་ཡི་བུ་མོ་དགུ་བཅུ་གཉིས་༎ དབང་པོའི་སྤྲུལ་པས་ཀུན་ཀྱང་དགའ་བར་འགྱུར་༏་། གཅིག་ཀྱང་བདག་དང་བརྒྱ་བྱིན་རྩེ་བར་ཤེས་༎ གཅིག་ལྟར་ལྷ་མོ་ཀུན་ཀྱང་དེ་བཞིན་ནོ་༎ ལྷ་མོ་ཀུན་དང་དགའ་བར་གནས་སྣང་ཞིང་༎ ཆོས་བཟངས་འདུན་ས་ན་ཡང་དེ་བཞིན་འདུག་། ལྷ་རྣམས་ཀུན་ལ་ཆོས་རབ་སྟོན་སྣང་ཞིང་༎ བརྒྱ་བྱིན་སྐད་ཅིག་གཅིག་ལ་རྣམ་པར་འཕྲུལ་༎ བརྒྱ་བྱིན་ཆགས་སྡང་གཏི་མུག་ལྡན་པ་ཡང་༎ སྤྲུལ་པས་རང་གི་འཁོར་རྣམས་དགའ་བྱེད་ན་༎ འགྲོ་དོན་མི་སྐྱོ་སྦྱོར་རྣམས་ཅི་ཡི་ཕྱིར་༎ རྫུ་འཕྲུལ་སྟོབས་ཀྱིས་འཇིག་རྟེན་མགུ་མི་བྱེད་༎ བདུད་ཀྱིས་དཀྲུགས་མ་འགྲོ་བའི་དབང་སྒྱུར་བ་༎ དེ་ཡི་དབང་དུ་སེམས་ཅན་འདི་ཀུན་འདོང་༎ ལས་དང་ཉོན་མོངས་ཀུན་དུ་ཞུགས་པ་ཡིས་༎ སོ་སོའི་སྐྱེ་བོ་ཐམས་ཅད་བདུད་དེས་བཅིངས་༎ ཆགས་སྡང་གཏི་མུག་ལྡན་པའི་བདུད་དེ་ཡང་༎ འགྲོ་བ་ཐམས་ཅད་དབང་དུ་འགྱུར་བྱེད་ན་༎ དབང་བཅུ་དབང་ཐོབ་རྣམས་ལ་ཅི་རོབ་སྟེ་༎ འགྲོ་བ་ཐམས་ཅད་རང་གི་༄༡༨༧ཨ་༌་༎ ཕྱོགས་མ་བཞག་། སྟོང་གསུམ་གནས་ཀྱི་བདག་པོ་ཚངས་པ་ཡང་༎ སྟོང་གསུམ་ཚངས་གནས་ཇི་སྙེད་ཡོད་པ་ན་༎ དེ་དག་ཀུན་ན་འདུག་པར་རབ་སྣང་ཞིང་༎ ཚངས་པའི་སྒྲ་དབྱངས་ཤིན་ཏུ་ཡིད་འོང་སྒྲོགས་༎ ཚངས་དེ་འཇིག་རྟེན་པ་ཡི་ཚངས་ལམ་གྱི་༎ བསམ་གཏན་མངོན་ཤེས་རྣམ་པར་འཕྲུལ་བྱེད་ན་༎ འཇིག་རྟེན་རབ་འདས་བླ་ན་མེད་པ་ཡི་༎ བསམ་གཏན་རྣམ་ཐར་གནས་པ་ཅིས་མི་འཕྲུལ་༎ དབང་ཕྱུག་ཆེན་པོའི་ཤེས་པའི་རྣམ་འཕྲུལ་ལྟོས་༎ རྒྱ་མཚོའི་སྤྲིན་གྱིས་ཆར་ཐིགས་རབ་བཀྱེ་བ་༎ སྐད་ཅིག་གཅིག་ལ་ཐམས་ཅད་བགྲང་བར་བྱེད་༎ ཐིགས་འགའི་ཟེར་ཀྱང་མ་ཤེས་དེ་མེད་ན་༎ བསླབས་པ་བསྐལ་པ་བསམ་ཡས་རབ་བསླབས་ཏེ་༎ བྱང་ཆུབ་བླ་མེད་ཡེ་ཤེས་ཐོབ་པ་རྣམས་༎ ཅི་ཕྱིར་སྐད་ཅིག་གཅིག་ལ་སེམས་ཀྱིས་ནི་༎ འགྲོ་བ་མ་ལུས་ཀུན་གྱི་སེམས་མི་ཤེས་༎ སེམས་ཅན་ལས་སྨིན་བསམ་གྱིས་མི་ཁྱབ་པས་༎ འཇིག་རྟེན་འདི་ཀུན་རླུང་ལས་ཡོངས་སུ་བྱུང་༎ རྒྱ་མཚོ་རི་དང་ལྷ་ཡི་གཞལ་མེད་ཁང་༎ རིན་ཆེན་རྣམ་ཕྱེས་ས་བོན་བཀྲམ་པའང་བྱུང་༎ རླུང་ལས་བྱུང་གྱུར་སྤྲིན་གྱིས་ཆར་འབེབས་ཤིང་༎ སླར་ཡང་རླུང་ཉིད་ཀྱིས་ནི་སྤྲིན་ཞི་བྱེད་༎ འཇིག་རྟེན་གྱི་ནི་ལོ་ཏོག་རླུང་གིས་བསྐྱེད་༎ འགྲོ་བ་ཀུན་གྱི་བདེ་མང་རླུང་གིས་བྱས་༎ རླུང་དེས་ཕ་རོལ་ཕྱིན་ལམ་བསླབས་ཤིང་༎ སངས་རྒྱས་ཡོན་ཏན་རྣམས་ལ་མ་བསླབས་པར་༎ འཇིག་རྟེན་རྣམ་སྨིན་བསམ་མི་ཁྱབ་སྟོན་ན་༎ མཆོག་ཐོབ་པ་དག་ཅི་སྟེ་སྟོན་མི་བྱེད་༎ ཅེས་བྱ་བའོ་༎ བསླབ་པ་ཀུན་ལས་བཏུས་པ་ལས་དཀོན་མཆོག་གསུམ་རྗེས་སུ་དྲན་པའི་ལེའུ་སྟེ་བཅོ་བརྒྱད་པའོ་། ༎ ། བསོད་ནམས་འཕེལ་བའི་དོན་དུ་རྒྱུ་གཞན་ཡང་བྱ་སྟེ་། གང་ཞིག་དུས་རྣམས་ཀུན་དུ་སེམས་ཅན་དོན་བྱ་བ་འདི་ཡིན་ནོ་༎ འདི་ནི་དཀོན་མཆོག་སྤྲིན་ལས་། དེ་དེ་བཞིན་གཤེགས་པའི་མཆོད་རྟེན་ནམ་དེ་བཞིན་གཤེགས་པའི་སྐུ་གཟུགས་ལ་མེ་ཏོག་གམ་བདུག་པའམ་སྤོས་གསོལ་ན་། སེམས་ཅན་ཐམས་ཅད་ཀྱི་ངང་ཚུལ་ངན་པའི་དྲི་ང་བ་བསལ་བ་དང་། དེ་བཞིན་གཤེགས་པའི་ཚུལ་ཁྲིམས་ཀྱི་དྲི་བྲོ་བར་ཡོངས་སུ་བསྔོའོ་༎ དེ་ཕྱག་དར་དང་ཞལ་ཞལ་བྱེད་ན་སེམས་ཅན་ཐམས་ཅད་ཀྱི་སྤྱོད་ལམ་མི་སྡུག་པ་མེད་པར་འགྱུར་བ་དང་སྤྱོད་༄༡༨༧བ་ལམ་མཛེས་པ་ཕུན་སུམ་ཚོགས་པར་ཡོངས་སུ་བསྔོའོ་༎ དེ་མེ་ཏོག་གི་གདུགས་གསོལ་ན་སེམས་ཅན་ཐམས་ཅད་ཀྱི་ཉོན་མོངས་པ་དང་ཉེ་བའི་ཉོན་མོངས་པའི་གདུང་བ་མེད་པར་བྱ་བའི་ཕྱིར་ཡོངས་སུ་བསྔོའོ་༎ དེ་གཙུག་ལག་ཁང་གི་ནང་དུ་འགྲོ་ན་འདི་ལྟར་སེམས་ཅན་ཐམས་ཅད་མྱ་ངན་ལས་འདས་པའི་གྲོང་ཁྱེར་དུ་གཟུད་དོ་སྙམ་དུ་སེམས་བསྔོའོ་༎ བསྐྱེད་དོ་༎ དེ་ཕྱིར་འབྱུང་ན་འདི་ལྟར་སེམས་ཅན་ཐམས་ཅད་འཁོར་བའི་བཙོན་ར་ནས་གདོན་ཏོ་སྙམ་དུ་སེམས་བསྐྱེད་དོ་༎ དེ་གནས་ཁང་གི་སྒོ་འབྱེད་ན་འདི་ལྟར་འཇིག་རྟེན་ལས་འདས་པའི་ཡེ་ཤེས་ཀྱི་བདེ་འགྲོ་ཐམས་ཅད་ཀྱི་སྒོ་དབྱེའོ་སྙམ་དུ་སེམས་བསྐྱེད་དོ་༎ དེ་སྒོ་གཅོད་ན་འདི་ལྟར་ངན་འགྲོ་ཐམས་ཅད་ཀྱི་སྒོ་རྣམས་བཅད་དོ་སྙམ་དུ་སེམས་བསྐྱེད་དོ་༎ དེ་འདུག་ན་འདི་ལྟར་སེམས་ཅན་ཐམས་ཅད་བྱང་ཆུབ་ཀྱི་སྙིང་པོ་ལ་འགོད་དོ་སྙམ་དུ་༎ སེམས་བསྐྱེད་དོ་༎ དེ་གློ་ག-ཡས་པས་ཉལ་ན་འདི་ལྟར་སེམས་ཅན་ཐམས་ཅད་སངས་རྒྱས་ཀྱི་མྱ་ངན་ལས་འདའ་བས་ཡོངས་སུ་མྱ་ངན་ལས་འདའོ་སྙམ་དུ་སེམས་བསྐྱེད་དོ་༎ དེ་དེ་ནས་ལྡང་ན་འདི་ལྟར་སེམས་ཅན་ཐམས་ཅད་ཉོན་མོངས་པ་ཀུན་ནས་ལྡང་བ་རྣམས་ལས་བསླང་ངོ་སྙམ་དུ་སེམས་བསྐྱེད་དོ་༎ དེ་ལུས་ཀྱི་ཆེད་ལ་འགྲོ་ན་འདི་ལྟར་སེམས་ཅན་ཐམས་ཅད་སྐྱེས་བུ་ཆེན་པོའི་འགྲོས་སུ་འགྲོ་བར་གྱུར་ཅིག་སྙམ་དུ་སེམས་བསྐྱེད་དོ་༎ དེ་དེ་ལྟར་འདུག་ན་འདི་ལྟར་སེམས་ཅན་ཐམས་ཅད་ཀྱི་འདོད་ཆགས་དང་ཞེ་སྡང་དང་གཏི་མུག་གི་ཟུག་རྔུ་འབྱུང་ངོ་སྙམ་དུ་སེམས་བསྐྱེད་དོ་༎ དེ་བཀྲུ་བཤལ་བྱེད་ན་འདི་ལྟར་སེམས་ཅན་ཐམས་ཅད་ཀྱི་ཉོན་མོངས་པའི་དྲི་མའི་སྐྱོན་རྣམས་བཀྲུའོ་སྙམ་དུ་སེམས་བསྐྱེད་དོ་༎ དེ་ལག་པ་བསྙལ་ན་འདི་ལྟར་སེམས་ཅན་ཐམས་ཅད་ཀྱི་ཉོན་མོངས་པའི་དྲི་ང་བ་རྣམས་བསལ་ལོ་སྙམ་དུ་སེམས་བསྐྱེད་དོ་༎ དེ་རྐང་པ་འཁྲུ་ན་འདི་ལྟར་སེམས་ཅན་ཐམས་ཅད་ཀྱི་ཉོན་མོངས་པའི་རྡུལ་རྣམ་པ་སྣ་ཚོགས་བསལ་ལོ་སྙམ་དུ་སེམས་བསྐྱེད་དོ་༎ དེ་གདོང་འཁྲུ་ན་འདི་ལྟར་སེམས་ཅན་ཐམས་ཅད་ཀྱི་ཆོས་ཐམས་ཅད་ཀྱི་སྒོ་ཡོངས་སུ་སྦྱང་ངོ་སྙམ་དུ་སེམས་བསྐྱེད་དོ་༎ དེ་སོ་ཤིང་ཟ་ན་འདི་ལྟར་སེམས་ཅན་ཐམས་ཅད་ཀྱི་དྲི་མ་རྣམ་པ་སྣ་ཚོགས་བསལ་ལོ་སྙམ་དུ་སེམས་བསྐྱེད་དོ་༎ དེ་༄༡༨༨ཨ་༌་༎ ལུས་ཀྱི་ག-ཡོ་བ་ཐམས་ཅད་སེམས་ཅན་ཐམས་ཅད་ལ་ཕན་པ་དང་བདེ་བར་ཡོངས་སུ་བསྔོའོ་༎ དེ་དེ་བཞིན་གཤེགས་པའི་མཆོད་རྟེན་ལ་ཕྱག་འཚལ་ན་འདི་ལྟར་སེམས་ཅན་ཐམས་ཅད་ལྷ་དང་བཅས་པའི་འཇིག་རྟེན་གྱིས་ཕྱག་བྱ་བར་ཤོག་ཅིག་སྙམ་དུ་སེམས་བསྐྱེད་དོ་ཞེས་ཇི་སྐད་གསུངས་པ་ལྟ་བུའོ་༎ ཡང་ན་ཤེས་རབ་ཀྱི་ཕ་རོལ་ཏུ་ཕྱིན་པ་ལས་ཇི་སྐད་གསུངས་པ་ལྟ་བུ་སྟེ་བུའོ་༎ ། ཤའ་རིའི་བུ་གཞན་ཡང་གཅན་གཟན་ཁྲོ་བོའི་དགོན་པར་སོང་ན་། བྱང་ཆུབ་སེམས་དཔའ་སེམས་དཔའ་ཆེན་པོས་འཇིགས་པར་མི་བྱ་སྐྲག་པར་མི་བྱ་དང་ང་བར་མི་བྱའོ་༎ དེ་ཅིའི་ཕྱིར་ཞེ་ན་། འདི་ལྟར་དེས་སེམས་ཅན་ཐམས་ཅད་ཀྱི་དོན་དུ་ཐམས་ཅད་ཡོངས་སུ་གཟུང་བའི་ཕྱིར་ཏེ་། དེས་འདི་སྙམ་དུ་གལ་ཏེ་གཅན་གཟན་དག་གིས་བདག་ཟོས་ན་འདི་ལྟར་སྦྱིན་པ་དེ་བྱིན་པར་གྱུར་ཅིག་། བདག་གི་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འགྱུར་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་ཡང་ཤིན་ཏུ་ཉེ་བར་འགྱུར་རོ་༎ ཇི་ལྟར་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པའི་ཚེ་། སངས་རྒྱས་ཀྱི་ཞིང་དེ་ན་དུད་འགྲོའི་སྐྱེ་གནས་སུ་སོང་བའི་སེམས་ཅན་ཡོང་ཡེ་མེད་པར་འགྱུར་བ་དེ་ལྟར་བྱའོ་སྙམ་དུ་སེམས་པའི་ཚེ་། བསྐྱེད་དོ་༎ ཤའ་རིའི་བུ་རྐུན་པོའི་དགོན་པར་སོང་ན་བྱང་ཆུབ་སེམས་དཔའ་སེམས་དཔའ་ཆེན་པོས་འཇིགས་པར་མི་བྱ་སྐྲག་པར་མི་བྱ་དང་བར་མི་བྱའོ་༎ དེ་ཅིའི་ཕྱིར་ཞེ་ན་། བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ནི་བདོག་པ་ཐམས་ཅད་ཡོངས་སུ་གཏོང་བ་ལ་མཁས་པ་ཡིན་ཏེ་། བྱང་ཆུབ་སེམས་དཔའ་སེམས་དཔའ་ཆེན་པོས་ལུས་ཀྱང་ཡོངས་སུ་བཏང་བ་ཡིན་། ཡོ་བྱད་དང་འཚོག་ཆས་ཀྱང་ཡོངས་སུ་བཏང་བ་ཡིན་། དེས་འདི་སྙམ་དུ་གལ་ཏེ་སེམས་ཅན་དེ་དག་གིས་བདག་གི་ཡོ་བྱད་དང་འཚོག་ཆས་རྣམས་ཕྲོགས་ན་དེ་དག་ལ་སྦྱིན་པ་དེ་བྱིན་པར་གྱུར་ཅིག་། གལ་ཏེ་དེ་དག་གིས་བདག་གི་སྲོག་བཅད་པར་གྱུར་ཀྱང་དེ་ལ་བདག་གིས་ཞེ་སྡང་དང་ཁོང་ཁྲོ་བསྐྱེད་བར་མི་བྱ་། བདག་གིས་དེ་དག་ལ་ལུས་དང་ངག་དང་ཡིད་ཀྱིས་ཀྱང་ཉེས་པར་མི་བྱའོ་༎ དེ་ལྟར་ན་དེའི་ཚེ་སྦྱིན་པའི་ཕ་རོལ་ཏུ་ཕྱིན་པ་དང་། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་། ༄༡༨༨བ་བཟོད་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འགྱུར་ཞིང་། བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་ཤིན་ཏུ་ཉེ་བར་འགྱུར་ཏེ་། ཇི་ལྟར་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པའི་ཚེ་། སངས་རྒྱས་ཀྱི་ཞིང་དེ་ན་ཉེས་པ་འདི་དང་བཞན་*bzhin་གཞན་ཡང་ཡོང་ཡེ་རྣམ་པ་ཐམས་ཅད་དུ་མི་འབྱུང་ཞིང་མེད་པར་འགྱུར་བ་དེ་ལྟར་བྱའོ་༎ དེ་ལྟར་བསྒྲུབ་པོ་སྙམ་དུ་སེམས་བསྐྱེད་པར་བྱའོ་༎ ཤའ་རིའི་བུ་ཆུའི་དགོན་པར་ཕྱིན་ན་། བྱང་ཆུབ་སེམས་དཔའ་སེམས་དཔའ་ཆེན་པོས་འཇིགས་པར་མི་བྱ་སྐྲག་པར་མི་བྱ་དང་བར་མི་བྱའོ་༎ དེ་ཅིའི་ཕྱིར་ཞེ་ན་། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི་མི་འཇིགས་པའི་ཆོས་ཅན་ཡིན་ཏེ་། དེས་འདི་སྙམ་དུ་བདག་གིས་སེམས་ཅན་ཐམས་ཅད་ཀྱི་སྲེད་པ་ཐམས་ཅད་གཅོད་པར་བསླབ་པར་བྱའོ་༎ བྱང་ཆུབ་སེམས་དཔའ་སེམས་དཔའ་ཆེན་པོས་སྐྲག་པར་མི་བྱའོ་༎ གལ་ཏེ་བདག་སྐོམ་པས་འཆི་བའི་དུས་བྱས་པར་གྱུར་ན་སེམས་ཅན་ཐམས་ཅད་ལ་སྙིང་རྗེ་ཆེན་པོའི་སེམས་བསྐྱེད་པར་བྱ་སྟེ་། ཀྱེ་མ་འདི་ལྟར་འཇིག་རྟེན་ན་ཆུའི་དགོན་པ་འདི་ལྟ་བུ་སྣང་བས་སེམས་ཅན་འདི་དག་ནི་བསོད་ནམས་ཆུང་བ་དག་སྟེ་། ཇི་ལྟར་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པའི་ཚེ་། སངས་རྒྱས་ཀྱི་ཞིང་དེ་ན་ཆུའི་དགོན་པ་ཡོང་ཡེ་རྣམ་པ་ཐམས་ཅད་དུ་མི་འབྱུང་བ་དང་མི་སྣང་བར་འགྱུར་བ་དེ་ལྟར་བྱའོ་དེ་ལྟར་བསྒྲུབ་པོ་༎ ཇི་ལྟར་ཡན་ལག་བརྒྱད་དང་ལྡན་པའི་ཆུ་རྙེད་པར་འགྱུར་བ་དེ་ལྟར་བསོད་ནམས་ཀྱི་ལས་ལ་སེམས་ཅན་རྣམས་སྦྱར་བར་བྱའོ་༎ ཇི་ལྟར་དེའི་ཚེ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འགྱུར་བ་དེ་ལྟར་སེམས་ཅན་ཐམས་ཅད་ཀྱི་དོན་དུ་བརྩོན་འགྲུས་བརྟན་པ་བརྩམ་པར་བྱའོ་སྙམ་དུ་སེམས་བསྐྱེད་པར་བྱའོ་༎ ཤའ་རིའི་བུ་གཞན་ཡང་བཀྲེས་པའི་དགོན་པར་སོང་ན་། བྱང་ཆུབ་སེམས་དཔའ་སེམས་དཔའ་ཆེན་པོས་འཇིགས་པར་མི་བྱ་སྐྲག་པར་མི་བྱ་དངང་བར་མི་བྱའོ་༎ དེས་འདི་ལྟར་འདིས་གོ་ཆ་བགོ་སྟེ་། ཇི་ལྟར་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པའི་ཚེ་། སངས་རྒྱས་ཀྱི་ཞིང་དེ་ན་བཀྲེས་པའི་དགོན་༄༡༨༩ཨ་༌་༎ པ་འདི་ལྟ་བུ་ཡོང་ཡེ་རྣམ་པ་ཐམས་ཅད་དུ་མི་འབྱུང་བ་དང་། མི་སྣང་བར་འགྱུར་བ་དང་སེམས་ཅན་དེ་དག་ཐམས་ཅད་བདེ་བར་འགྱུར་ཞིང་བདེ་བ་ལ་དབང་བ་དང་། བདེ་བ་དང་ལྡན་པར་འགྱུར་བ་དེ་ལྟར་བརྩོན་འགྲུས་བརྟན་པོ་བརྩམ་པར་བྱ་སྟེ་བ་དང་། ། དེ་ལྟར་རང་གི་སངས་རྒྱས་ཀྱི་ཞིང་ཡོངས་སུ་སྦྱང་བར་བྱའོ་༎ ཇི་ལྟར་ན་སེམས་ཅན་དེ་དག་གང་ཅི་སེམས་པར་འགྱུར་བ་དང་ཡིད་ཀྱིས་གང་དང་གང་འདོད་པ་དེ་དང་དེ་འབྱུང་བར་འགྱུར་བ་། འདི་ལྟ་སྟེ་དཔེར་ན་སུམ་ཅུ་རྩ་གསུམ་པའི་ལྷ་རྣམས་ཀྱི་ཡིད་ལ་བསམ་པ་ཐམས་ཅད་འགྲུབ་པ་དང་། ཡིད་ལ་བསམ་པ་ཐམས་ཅད་འབྱུང་བ་བཞིན་དུ་དེ་ལྟར་བྱའོ་༎ ཇི་ལྟར་སེམས་ཅན་དེ་དག་ཆོས་དང་ལྡན་པའི་བསམ་པ་ཡོངས་སུ་རྫོགས་པར་འགྱུར་བ་དང་། སེམས་ཅན་ཐམས་ཅད་ཐམས་ཅད་དུ་ཐམས་ཅད་ལས་འཚོ་བའི་ཡོ་བྱད་དང་བྲལ་བར་མི་འགྱུར་བ་དེ་ལྟར་བརྩོན་འགྲུས་བརྟན་པོ་བརྩམ་པར་བྱའོ་སྙམ་དུ་སེམས་བསྐྱེད་པར་བྱའོ་ཞེས་བྱའོ་༎ དེ་ལྟར་དུས་རྣམས་རྟག་ཏུ་སེམས་ཅན་གྱི་དོན་བྱ་བ་འདི་ནི་བསོད་ནམས་འཕེལ་བའི་རྒྱུ་སྟེ་། ཞིབ་ཏུ་ནི་སྤྱོད་ཡུལ་ཡོངས་སུ་དག་བའི་མདོ་ལས་བལྟ་བར་བྱའོ་༎ གཞན་ཡང་། ཆོས་ཀྱི་སྦྱིན་པ་ཟང་ཟིང་མེད་༎ བསོད་ནམས་འཕེལ་བའི་རྒྱུར་འགྱུར་ཏེ་༎ ལྷག་པའི་བསམ་པ་བསྐུལ་བའི་མདོ་ལས་ཇི་སྐད་གསུངས་པ་ལྟ་བུ་སྟེ་། བྱམས་པ་གང་ཞིག་ཐོབ་བ་དང་བཀུར་སྟི་མི་འདོད་པར་ཆོས་ཀྱི་སྦྱིན་པ་བྱིན་ན་། ཆོས་ཀྱི་སྦྱིན་པ་ཟང་ཟིང་མེད་པའི་ཕན་ཡོན་ཉི་ཤུ་སྟེ་། ཉི་ཤུ་གང་ཞེ་ན་། འདི་ལྟ་སྟེ་། དྲན་པ་དང་ལྡན་པ་ཡིན་། བློ་དང་ལྡན་པ་ཡིན་། བློ་གྲོས་དང་ལྡན་པ་ཡིན་། མོས་པ་དང་ལྡན་པ་ཡིན་། ཤེས་རབ་དང་ལྡན་པ་ཡིན་། འཇིག་རྟེན་ལས་འདས་པའི་ཤེས་རབ་རྗེས་སུ་རྟོགས་པར་འགྱུར་པ་ཡིན་། འདོད་ཆགས་ཆུང་བ་ཡིན་། ཞེ་སྡང་ཆུང་བ་ཡིན་། གཏི་མུག་ཆུང་བ་ཡིན་། བདུད་ཀྱིས་དེ་ལ་གླགས་མི་རྙེད་པ་ཡིན་། སངས་རྒྱས་བཅོམ་ལྡན་འདས་རྣམས་ཀྱིས་དགོངས་པ་ཡིན་། མི་མ་ཡིན་པ་རྣམས་ཀྱིས་དེ་སྲུང་བ་ཡིན་། ལྷ་རྣམས་དེའི་ལུས་ལ་མདངས་འཇུག་པ་ཡིན་། མི་མཛའ་བ་རྣམས་ཀྱིས་དེ་ལ་གླགས་མི་རྙེད་པ་ཡིན་། དེ་མཛའ་བོ་རྣམས་དང་མི་ཕྱེད་པ་ཡིན་། ཚིག་༄༡༨༩བ་གསུང་བར་འོས་པ་ཡིན་། མི་འཇིགས་པ་ཐོབ་པ་ཡིན་། ཡིད་བདེ་བ་མང་བ་ཡིན་། མཁས་པས་བསྔགས་པ་ཡིན་། དེ་ཆོས་ཀྱི་སྦྱིན་པ་དེ་རྗེས་སུ་དྲན་པར་འགྱུར་བ་ཡིན་ཏེ་། བྱམས་པ་ཕན་ཡོན་ཉི་ཤུ་པོ་དེ་དག་གོ་ཞེས་བྱ་བའོ་༎ ཤེས་རབ་ཀྱི་ཕ་རོལ་ཏུ་ཕྱིན་པ་ལས་ཀྱང་གསུངས་ཏེ་། གལ་ཏེ་ཀུན་དགའ་བོ་ཁྱོད་ཀྱིས་ཉན་ཐོས་ཀྱི་ཐེག་པའི་གང་ཟག་རྣམས་ལ་ཉན་ཐོས་ཀྱི་སའི་ཆོས་བསྟན་ལ་། ཆོས་བསྟན་པ་དེས་ཀྱང་གང་དག་སྟོང་གསུམ་གྱི་སྟོང་ཆེན་པོའི་འཇིགས་རྟེན་གྱི་ཁམས་ཀྱི་སེམས་ཅན་དེ་དག་ཐམས་ཅད་དགྲ་བཅོམ་པ་ཉིད་མངོན་དུ་བྱས་པར་གྱུར་ཀྱང་། ད་དུང་ཉན་ཐོས་ཁྱོད་ཀྱིས་ང་ལ་ཉན་ཐོས་ཀྱི་བྱ་བ་བྱས་པར་མི་འགྱུར་རོ་༎ ཀུན་དགའ་བོ་གལ་ཏེ་ཁྱོད་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་ལ་། ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པའི་ཚིག་གཅིག་ཅིག་བསྟན་ནམ་བཤད་ན་། དེ་ལྟར་ན་ཉན་ཐོས་ཀྱིས་ང་མཉེས་པར་བྱས་པར་འགྱུར་རོ་༎ ཆོས་བསྟན་པ་སྔ་མས་གང་དག་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་དེ་དག་ཐམས་ཅད་དགྲ་བཅོམ་པ་ཉིད་ཐོབ་པར་གྱུར་ལ་། དགྲ་བཅོམ་པ་དེ་དག་གི་སྦྱིན་པ་ལས་བྱུང་བའི་བསོད་ནམས་བྱ་བའི་དངོས་པོ་གྱུར་ལ་། དང་། ཚུལ་ཁྲིམས་ལས་བྱུང་བའི་བསོད་ནམས་བྱ་བའི་དངོས་པོ་དང་། བསྒོམས་པ་ལས་བྱུང་བའི་བསོད་ནམས་བྱ་བའི་དངོས་པོ་གང་ཡིན་པ་དེ་ལ་ཀུན་དགའ་བོ་ཇི་སྙམ་དུ་སེམས་། བསོད་ནམས་ཀྱི་ཕུང་པོ་མང་བ་ཡིན་ནམ་། གསོལ་བ་། བཅོམ་ལྡན་འདས་མང་ལགས་སོ་༎ བདེ་བར་གཤེགས་པ་མང་ལགས་སོ་༎ བཅོམ་ལྡན་འདས་ཀྱིས་བཀའ་སྩལ་པ་། ཀུན་དགའ་བོ་དེ་ལྟ་བས་ཀྱང་སུ་ཞིག་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ལ་ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པའི་ཆོས་སྟོན་ན་། ཉན་ཐོས་ཀྱི་ཐེག་པའི་གང་ཟག་དེ་བསོད་ནམས་ཀྱི་ཕུང་པོ་ཆེས་མང་དུ་ཆོས་སྟོན་ན་། བསྐྱེད་དེ་༎ ཀུན་དགའ་བོ་དེ་བས་ཀྱང་གང་སུ་ཞིག་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ལ་ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པའི་ཆོས་ཐ་ན་ཉི་མ་གཅིག་སྟོན་ན་དེ་བསོད་ནམས་ཀྱི་ཕུང་པོ་ཆེས་མང་དུ་བསྐྱེད་དོ་༎ ཀུན་དགའ་བོ་ཉི་མ་གཅིག་ལྟ་ཞོག་ལ་ཐ་ན་སྔ་དྲོའམ་། ཀུན་དགའ་བོ་སྔ་དྲོ་ལྟ་ཞོག་ལ་ཐ་ན་ཆུ་ཚོད་གཅིག་ནས་༄༡༩༠ཨ་༌་༎ སྐད་ཅིག་གཅིག་ཅེས་བྱའོ་༎ དེ་བཞིན་དུ་སྦྱར་ཏེ་། ཀུན་དགའ་བོ་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་དེའི་ཆོས་སྦྱིན་པ་སྟེ་། ཉན་ཐོས་ཀྱི་ཐེག་པ་ཐམས་ཅད་དང་རང་སངས་རྒྱས་ཀྱི་ཐེག་པའི་གང་ཟག་ཐམས་ཅད་ཀྱི་དགེ་བའི་རྩ་བ་ཟིལ་གྱིས་། མནན་པའོ་༎ ཀུན་དགའ་བོ་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་རྩ་བ་འདི་ལྟ་བུ་དང་ལྡན་པ་། དགེ་བའི་རྩ་བ་འདི་ལྟ་བུ་སེམས་པ་ལ་ནི་གནས་མ་ཡིན་ཞིང་གོ་སྐབས་མེད་པ་། དེ་། གང་བྱང་ཆུབ་སེམས་དཔའ་སེམས་དཔའ་ཆེན་པོ་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་ལྡོག་པ་དེ་ནི་གནས་མེད་དོ་ཞེས་བྱ་བའོ་༎ ཆོས་ཀྱི་སྦྱིན་པ་ཇི་ལྟར་སྦྱིན་པར་བྱ་ཞེ་ན་། འཕགས་པ་དམ་པའི་ཆོས་པདམ་དཀར་པོའི་མདོ་ལས་གསུངས་པ་། མཁས་པ་དུས་སུ་སེམས་པར་བྱེད་པ་ན་༎ ཁང་བུར་ཞུགས་ཏེ་དེ་བཞིན་སྒོ་བཅད་ནས་༎ ཆོས་འདི་ཐམས་ཅད་ལ་ནི་ཚུལ་བཞིན་བལྟ་༎ ལངས་ནས་ཞུམ་པ་མེད་པའི་སེམས་ཀྱིས་ཤོད་༎ མཁས་པ་བདེ་ལ་རྟག་ཏུ་གནས་པར་འགྱུར་༎ བདེ་ལ་འདུག་ནས་དེ་བཞིན་ཆོས་ཀྱང་སྟོན་༎ གཙང་ཞིང་ཡིད་དུ་འོང་བའི་ས་ཕྱོགས་སུ་༎ ཡངས་པའི་སྟན་ནི་རབ་ཏུ་བཤམས་བཏིང་སྟེ་༎ བཟང་པོའི་ཚོན་གྱིས་ལེགས་པར་ཁ་བསྒྱུར་བ་༎ ཆོས་གོས་གཙང་མ་དེ་ནི་རབ་བགོས་ནས་༎ རྡུལ་གཟན་ནག་པོ་དེ་བཞིན་བཤམས་བྱས་ལ་༎ ཤམ་ཐབས་ཆེ་ཚད་ལེགས་པར་རབ་བགོས་ནས་༎ བཅོས་བུའི་རས་རྣམས་སྣ་ཚོགས་ལེགས་པ་བཏིང་བ་༎ རྐང་རྟེན་བཅས་པའི་ཁྲི་ལ་རབ་འདུག་ཅིང་༎ རྐང་པ་ལེགས་པར་བཀྲུས་ཏེ་སྟེང་འཛེགས་ནས་༎ གདོང་དང་བཞིན་གྱི་མདངས་ནི་རབ་སྣུམ་ཞིང་༎ ཆོས་ཀྱི་སྟན་དེ་ལ་ནི་རབ་འདུག་ནས་༎ སེམས་ཅན་ལྷགས་པ་རྩེ་གཅིག་གྱུར་རྣམས་ལ་༎ གཏམ་མང་སྣ་ཚོགས་མང་པོ་སྨྲ་བ་དང་༎ དགེ་སློང་དག་དང་དགེ་སློང་མ་རྣམས་དང་༎ དགེ་བསྙེན་རྣམས་དང་དགེ་བསྙེན་མ་དག་དང་༎ རྒྱལ་པོ་དག་དང་རྒྱལ་བུ་རྣམས་ལ་ཡང་༎ མཁས་དེ་རྟག་ཏུ་ཕྲག་དོག་མེད་པར་ནི་༎ སྣ་ཚོགས་དོན་ལྡན་སྙན་པའི་གཏམ་ཡང་སྟོན་༎ ལེ་ལོ་དག་ཀྱང་རྣམ་པར་རབ་སྤངས་ནས་༎ སྐྱོ་བ་ཡི་ནི་འདུ་ཤེས་བསྐྱེད་མི་བྱ་༎ མཁས་པས་མི་དགའ་ཐམས་༄༡༩༠བ་ཅད་རྣམ་པར་སྤང་༎ བྱམས་པའི་སྟོབས་ནི་འཁོར་ལ་བསྒོམ་པར་བྱ་༎ ཉིན་མཚན་དུ་ཡང་ཆོས་མཆོག་རབ་ཏུ་བསྒོམ་༎ མཁས་པ་དེ་ནི་བྱེ་བ་ཁྲག་ཁྲིག་དཔེས་༎ འཁོར་རྣམས་མགུ་ཞིང་དེ་བཞིན་དགའ་བར་བྱེད་༎ དེ་ལ་ནམ་ཡང་འདོད་པ་ཆུང་ཟད་མེད་༎ ཟས་དང་སྐོམ་དང་བཟའ་དང་བཅའ་བ་དང་༏་། གོས་དང་མལ་ཆ་ཆོས་གོས་རྣམས་དང་ནི་༎ ན་བའི་གསོས་སྨན་དག་ཀྱང་མི་བསམ་སྟེ་༎ འཁོར་རྣམས་ལ་ནི་ཅི་ཡང་མི་བསླང་ངོ་༎ གཞན་དུ་མཁས་པ་རྟག་ཏུ་བདག་ཉིད་དང་༎ སེམས་ཅན་འདི་དག་སངས་རྒྱས་འགྲུབ་པར་ཤོག་། ཕན་ཕྱིར་འཇིག་རྟེན་ཆོས་གང་བསྟན་པ་དེ་༎ བདག་གི་བདེ་བའི་ཡོ་བྱད་ཀུན་སྙམ་སེམས་༎ ཞེས་བྱའོ་༎ ཡང་དེ་ཉིད་ལས་། ཆོས་ཀྱི་རྣམ་གྲངས་འདི་རབ་ཏུ་སྟོན་པ་ན་། ཆོས་ཀྱི་དགའ་བ་སྙོམས་པ་བྱེད་དེ་ཐ་ན་འགའ་ཙམ་ལ་ཡང་ཆོས་ཀྱི་དགའ་བས་ལྷག་པར་ཕན་འདོགས་པར་མི་བྱེད་དོ་ཞེས་གསུངས་སོ་༎ ཟླ་བ་སྒྲོན་མའི་མདོ་ལས་ཀྱང་། ཆོས་ཀྱི་སྦྱིན་པའི་ཆེད་ཀྱི་ཕྱིར་༎ གལ་ཏེ་ཁྱོད་ལ་གསོལ་འདེབས་ན་༎ རབ་རྒྱས་དག་གིས་མ་བརླབས་ཞེས་༎ ཐོག་མར་ཚིག་དེ་བརྗོད་པར་བྱ་༎ ཁྱོད་ནི་ཤེས་ཤིང་མཁས་ཡིན་ན་༎ བདག་ཉིད་ཆེན་པོའི་མདུན་དུ་ནི་༎ བདག་གིས་ཇི་ལྟར་བཤད་ནུས་ཞེས་༎ ཁྱོད་ཀྱིས་དེ་སྐད་བརྗོད་པར་བྱ་༎ འཕྲལ་དུ་བརྗོད་པར་མི་བྱ་ཡི་༎ སྣོད་ལ་བརྟག་པ་བྱས་ནས་བྱ་༎ གལ་ཏེ་སྣོད་ནི་ཤེས་གྱུར་ན་༎ གསོལ་མ་བཏབ་ཀྱང་བཤད་པར་བྱ་༎ འཁོར་ནི་མང་པོ་འཁོར་ནང་དུ་༎ གལ་ཏེ་ངང་ཚུལ་ངན་མཐོང་ན་༎ ཁྱོད་ཀྱི་ཡོ་བྱད་བསྙུངས་མི་བཤད་༎ སྦྱིན་པའི་བསྔགས་པ་བརྗོད་པར་བྱ་༎ གལ་ཏེ་འདོད་པ་ཆུང་གྱུར་ཏེ་༎ ཚུལ་ཁྲིམས་དག་པར་གནས་ཡིན་ན་༎ ཁྱོད་ཀྱིས་བྱམས་པའི་སེམས་བསྐྱེད་ལ་༎ ཡོ་བྱད་བསྙུངས་པའི་གཏམ་གྱིས་ཤིག་། གལ་ཏེ་སྡིག་འདོད་ཉུང་གྱུར་ཅིང་༎ ཚུལ་ཁྲིམས་ལྡན་པ་མང་གྱུར་ལ་༎ གཉེན་པོ་རྙེད་པ་དེ་ཡི་ཚེ་༎ ཚུལ་ཁྲིམས་བསྔགས་པ་བརྗོད་པར་བྱ་༏་། ཞེས་གསུངས་སོ་༎ འཕགས་པ་བློ་གྲོས་རྒྱ་མཚོས་ཞུས་པའི་མདོ་ལས་ཀྱང་། འདི་ལྟ་སྟེ་། ཤ་མེ་ཤ་མ་བ་ཏི་། ཤ་མི་ཏ་ཤ་ཏྲུ་ཨཨམ་ཀུ་རེ་། མམ་ཀུ་རེ་། མའ་ར་ཛི་ཏེ་། ཀ་རོ་ཏི་། ཀེ་ཡའུ་རེ་། ཨའུ་ཀོ་ཧའ་ཡ་ཏི་། བི་ཤ་ཐ་ནི་རྨ་ལེ་། མ་ལའ་པ་ན་ཡ་། ཨཽ་ཁ་རེ་། ཁ་རོ་གྲ་སེ་། གྲ་ས་ནེ་། ཧེ་མའུ་ཁའི་། པ་རའ་༄༡༩༡ཨ་༌་༎ མུ་ཁའི་། ཨའ་མའ་ཁའི་། ཤ་མི་ཏའ་ནི་། སརྦ་གྲ་ཧ་བནདྷ་ནའ་ནི་། ནི་གྲི་ཧའི་ཏབ༹་། སརྦ་པ་ར་པྲ་བའ་དི་ན་པི་མུ་ཀཏའ་མའ་ར་པྲ་ཤའ་སཐའ་པི་ཏའ་། བུདདྷ་མུ་དརའ་། ས་མུ་དགྷ་ཏི་ཏའ་སརྦ་མའ་ར་། ཨཨ་ཙ་ལི་ཏ་པ་ད་པ་རི་ཤུདདྷེ་། བི་ག་ཙཚནཏུ་། སརྦ་མའ་ཀརྨ་ནི་། བློ་གྲོས་རྒྱ་མཚོ་སྔགས་ཀྱི་ཚིག་འདི་དག་ནི་བདུད་ཚར་གཅད་པའི་ཚིག་ཉོན་མོངས་པ་བསལ་བའི་ཚིག་སྟེ་། དེ་དག་ཆོས་སྨྲ་བ་དེས་ལེགས་པར་ཁ་ཏོན་དུ་བྱས་ལ་ཆོས་ཀྱི་ཁྲི་ལ་ཚིག་སྟེ་། འདུག་སྟེ་། བྱང་ཆུབ་ཀྱི་རྣམ་པས་མངོན་པར་སྒྲུབ་པའི་བྱམས་པས་འཁོར་ཐམས་ཅད་ལ་ཁྱབ་པར་བྱས་ལ་། བདག་ལ་སྨན་པའི་འདུ་ཤེས་བསྐྱེད་དེ་། ཆོས་ལ་སྨན་གྱི་འདུ་ཤེས་དང་། ཆོས་ཉན་པ་ལ་ནད་པའི་འདུ་ཤེས་དང་། དེ་བཞིན་གཤེགས་པ་ལ་སྐྱེས་བུ་དམ་པའི་འདུ་ཤེས་དང་། ཆོས་ཀྱི་ཚུལ་ལ་ཡུན་རིང་དུ་གནས་པའི་འདུ་ཤེས་བསྐྱེད་ལ་། སྔགས་ཀྱི་ཚིག་འདི་དག་མངོན་དུ་བྱས་ཏེ་། དེ་ཆོས་ཀྱི་གཏམ་བྱེད་ན་། དེའི་ཁོར་ཡུག་དཔག་ཚད་བརྒྱ་ཚུན་ཆད་དུ་བདུད་ཀྱི་རིས་ཀྱི་ལྷ་རྣམས་མཐོ་བཙམ་པར་བྱ་བའི་ཕྱིར་འོང་བར་མི་འགྱུར་རོ་༎ གང་དག་འོང་བ་དེ་དག་གིས་ཀྱང་བར་ཆད་བྱེད་པར་མི་ནུས་སོ་ཞེས་གསུངས་སོ་༎ ཡང་དེ་ཉིད་ལས་གསུངས་པ་། ཆོས་སྨྲ་བས་གཙང་སྦྲ་དང་། ཀུན་དུ་སྤྱོད་པ་གཟོབ་པ་དང་༏་ལེགས་པར་བཀྲུས་པ་དང་། ལེགས་པར་གོས་བགོ་བར་བྱའོ་ཞེས་སོ་༎ དེ་ལྟར་ཆོས་ཀྱི་སྦྱིན་པ་དང་༎ བྱང་ཆུབ་སེམས་ནི་མདོར་བསྡུ་ན་༎ བསོད་ནམས་འཕེལ་བའི་རྒྱུ་ཡིན་ནོ་༎ དཀོན་མཆོག་ཟ་མ་ཏོག་གི་མདོ་ལས་ཇི་སྐད་དུ་འཇམ་དཔལ་འདི་ལྟ་སྟེ་། དཔེར་ན་སྤོས་ཀྱི་ཤིང་ལྗོན་པ་སྣ་ཚོགས་ནི་ཁམས་བཞིས་བཟུང་ནས་རྣམ་པར་འཕེལ་ལོ་༎ འཇམ་དཔལ་དེ་བཞིན་དུ་ཚོགས་སྣ་ཚོགས་བསགས་པའི་བྱང་ཆུབ་སེམས་དཔའི་དགེ་བའི་རྩ་བ་ཡང་བྱང་ཆུབ་ཀྱི་སེམས་ཀྱིས་བཟུང་ཞིང་ཐམས་ཅད་མཁྱེན་པ་ཉིད་དུ་ཡོངས་སུ་བསྔོས་ན་རྣམ་པར་འཕེལ་ལོ་ཞེས་གསུངས་པ་བཞིན་ནོ་༎ ཕྱོགས་འདི་ནི་ལས་དང་པོ་བ་རྣམས་འཕྲལ་དུ་བྱང་ཆུབ་སེམས་དཔའི་བསླབ་པ་དྲན་པར་བྱ་བའི་ཕྱིར་བསྟན་ཏེ་། རྒྱ་ཆེར་ནི་སངས་རྒྱས་ཀྱི་ཡུལ་ཉིད་ཡིན་ནོ་༎ འདིར་། བསླབ་པ་ཇི་ལྟར་བརྗོད་པ་འདིའི་༎ འགྲུབ་པ་ཡང་དག་སྤོང་རྣམས་ཏེ་༎ བག་ཡོད་པ་དང་མ་བྲལ་ཞིང༎ ༄༡༩༡བ་དྲན་པ་དང་ནི་ཤེས་བཞིན་དང་༎ ཚུལ་བཞིན་དུ་ནི་སེམས་པས་སོ་༎ དེ་ལ་སྡིག་པ་མི་དགེ་བའི་ཆོས་མ་སྐྱེས་པ་རྣམས་མི་བསྐྱེད་པའི་ཕྱིར་འདུན་པ་སྐྱེད་དོ་འབད་དོ་བརྩོན་འགྲུས་རྩོམ་མོ་སེམས་རབ་ཏུ་འཛིན་ཏོ་ཡང་དག་པར་རབ་ཏུ་འཇོག་གོ་ཞེས་བྱ་བ་འདིས་ནི་བསྲུང་བའོ་༎ སྡིག་པ་མི་དགེ་བའི་ཆོས་སྐྱེས་པ་རྣམས་སྤང་བའི་ཕྱིར་འདུན་པ་སྐྱེད་ཅེས་བྱ་བ་འདིས་ནི་དག་པའོ་༎ དགེ་བའི་ཆོས་མ་སྐྱེས་པ་རྣམས་བསྐྱེད་པའི་ཕྱིར་འདུན་པ་སྐྱེད་པ་དང་། སྐྱེས་པ་རྣམས་གནས་པ་དང་འཕེལ་བར་བྱ་བའི་ཕྱིར་ཞེས་བྱ་བ་འདིས་ནི་འཕེལ་བ་བསྟན་ཏོ་༎ དེ་དག་ཀྱང་རྟག་ཏུ་བག་ཡོད་པ་དང་མ་བྲལ་བར་བྱ་སྟེ་། དེ་ནི་དགེ་བ་ཐམས་ཅད་ཀྱི་རྩ་བ་ཡིན་པའི་ཕྱིར་རོ་༎ ཟླ་བ་སྒྲོན་མའི་མདོ་ལས་ཇི་སྐད་དུ་། ཚུལ་ཁྲིམས་ཐོས་དང་གཏོང་དང་དེ་བཞིན་བཟོད་༎ དགེ་བའི་ཆོས་སུ་བརྗོད་པ་ཇི་སྙེད་པ་༎ ཀུན་གྱི་རྩ་བ་བག་ཡོད་འདི་ཡིན་ཏེ་༎ གཏེར་འཐོབ་བྱེད་ཅེས་བདེ་བར་གཤེགས་པས་བསྟན་༏་། ཞེས་གསུངས་པ་བཞིན་ནོ་༎ བག་ཡོད་པ་ཞེས་བྱ་བ་འདི་ཇི་ལྟ་བུ་ཞེ་ན་། འདོད་པ་ལས་ཉམས་པ་དང་མི་འདོད་པ་བྱུང་བར་དོགས་པ་སྔོན་དུ་འགྲོ་བས་གཟོབ་པ་ལྷུར་ལེན་པ་སྟེ་། འདི་ལྟ་སྟེ་། དཔེར་ན་རྒྱལ་པོ་དྲག་པོ་ཁྲོ་ཞིང་མགུ་དཀའ་བའི་བྲན་སྨན་གྱི་འབྲུ་མར་གྱིས་གང་བའི་སྣོད་ཐོགས་ཏེ་། སྟེགས་འདྲོད་པ་ལ་འགྲོ་བས་བྱ་བ་བཞིན་ནོ་༎ དེ་བཞིན་གཤེགས་པའི་གསང་བའི་མདོ་ལས་གསུངས་ཏེ་། དེ་ལ་བག་ཡོད་པ་གང་ཞེ་ན་། གང་འདི་དབང་པོ་སྡོམ་པའོ་༎ དེ་མིག་གིས་གཟུགས་རྣམས་མཐོང་ན་མཚན་མར་མི་འཛིན་ཅིང་མངོན་རྟགས་སུ་མི་འཛིན་པ་ནས་། ཡིད་ཀྱིས་ཆོས་རྣམས་རྣམ་པར་ཤེས་ན་མཚན་མར་མི་འཛིན་ཅིང་མངོན་རྟགས་སུ་མི་འཛིན་པ་ཡིན་ཏེ་། ཆོས་རྣམས་ཀྱི་རོ་མྱང་བ་དང་ཉེས་དམིགས་དང་འབྱུང་བ་ཡང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་པ་སྟེ་། འདི་ནི་བག་ཡོད་པ་ཞེས་བྱའོ་༎ གཞན་ཡང་བག་ཡོད་པ་ནི་གང་རང་གི་སེམས་འདུལ་བ་དང་། གཞན་གྱི་སེམས་རྗེས་སུ་སྲུང་བ་དང་། ཉོན་མོངས་པ་ལ་དགའ་བ་སེལ་བ་དང་། ཆོས་ལ་དགའ་བའི་རྗེས་སུ་འཇུག་པ་ལ་སོགས་པ་འདི་ནི་བག་ཡོད་པ་ཞེས་བྱའོ་༎ གསང་བ་པའི་བདག་པོ་སུ་དད་པ་དང་ལྡན་ཞིང་བག་ཡོད་པ་དང་ལྡན་པ་དེས་ནི་༄༡༩༢ཨ་༌་༎ བརྩོན་འགྲུས་གང་གིས་བག་ཡོད་པར་བྱེད་པ་དང་དད་པར་བྱེད་པའི་ཆོས་དེ་དག་ཡང་དག་པར་སྒྲུབ་པར་འགྱུར་བའི་བརྩོན་འགྲུས་དང་ལྡན་༌་༎ པར་བྱའོ་༎ གསང་བ་པའི་བདག་པོ་སུ་དད་པ་དང་བག་ཡོད་པ་དང་བརྩོན་འགྲུས་དང་ལྡན་པ་དེས་ནི་། དྲན་པ་དང་ཤེས་བཞིན་གང་གིས་བྱང་ཆུབ་ཀྱི་ཕྱོགས་ཀྱི་ཆོས་རྣམས་ཆུད་ཟ་བར་མི་འགྱུར་བའི་དྲན་པ་དང་ཤེས་བཞིན་དང་ལྡན་པར་བྱའོ་༎ གསང་བ་པའི་བདག་པོ་སུ་དད་པ་དང་བག་ཡོད་པ་དང་། བརྩོན་འགྲུས་དང་དྲན་པ་དང་ཤེས་བཞིན་དང་ལྡན་པ་དེས་ཚུལ་བཞིན་དུ་སྦྱོར་བ་ལ་བརྩོན་པར་བྱའོ༎ གསང་བ་པའི་བདག་པོ་ཚུལ་བཞིན་ལ་བརྩོན་པའི་བྱང་ཆུབ་སེམས་དཔའ་ནི་གང་ཡོད་པ་དེ་ཡང་ཡོད་པར་རབ་ཏུ་ཤེས་སོ་༎ གང་མེད་པ་དེ་ཡང་མེད་པར་རབ་ཏུ་ཤེས་ཞེས་བྱ་བ་ནས་། ཀུན་རྫོབ་ཏུ་མིག་ལ་སོགས་པ་ཡོད་དོ་ཞེས་བྱ་བའི་བར་དུའོ་༎ དེ་བཞིན་དུ་དེ་ཉིད་ལས་། སེམས་ཅན་དོན་བརྩོན་བྱང་ཆུབ་སེམས་དཔའ་ནི་༎ ཚུལ་བཞིན་ཉིད་ཀྱིས་དབེན་སེམས་གང་ཡིན་དང་༎ རྟག་ཏུ་བག་ཡོད་འཆི་མེད་རྒྱུ་ཡིན་ཏེ་༎ ཡོངས་སུ་འཛིན་མེད་བདེ་བ་ཀུན་གྱི་རྒྱུ་༎ ཞེས་གསུངས་སོ་༎ ཡང་སྨྲས་པ་། བདག་གཞན་མཉམ་ཉིད་གོམས་བྱས་པས་༎ བྱང་ཆུབ་སེམས་ནི་བརྟན་པར་འགྱུར་༎ བདག་དང་གཞན་ཉིད་ལྟོས་པ་སྟེ་༎ ཕ་རོལ་ཚུ་རོལ་ཇི་བཞིན་བརྫུན་༎ དོགས་དེ་རང་གིས་ཕ་རོལ་མིན་༎ གང་ལ་ལྟོས་ཏེ་ཚུ་རོལ་འགྱུར་༎ བདག་ཉིད་རང་གིས་མི་གྲུབ་ན་༎ གང་ལ་ལྟོས་ཏེ་གཞན་དུ་འགྱུར་༎ གལ་ཏེ་དེ་ལ་སྡུག་བསྔལ་བས་༎ བདག་ལ་མི་གནོད་ཕྱིར་མི་སྲུང་༎ མ་འོངས་སྡུག་བསྔལ་ཁྱོད་ལ་ནི་༎ གནོད་མི་བྱེད་པས་ཅི་སྟེ་སྲུང་༎ དེ་ཚེའང་བདག་ཉིད་ཡིན་སྙམ་པའི་༎ རྣམ་རྟོག་དེ་ནི་ལོག་པ་སྟེ་༎ གང་ཕྱིར་འཆི་བ་གཞན་ཉིད་ལ་༎ དེར་སྐྱེ་བ་ཡང་གཞན་ཉིད་ཡིན་༎ གལ་ཏེ་གཞན་ཞིག་དེར་སྐྱེས་ན་༎ བསོད་ནམས་ཀྱིས་ནི་ཅི་ཞིག་དགོས་༎ ཅི་ཕྱིར་གཞོན་ཚེ་ལུས་རྒས་པ་༎ བདེ་བར་བྱ་ཕྱིར་ནོར་སྩོགས་བྱེད་༎ མངལ་ན་གནས་པ་ཞིག་པ་ལས་༎ བྱིས་པར་གྱུར་པ་གཞན་ཡིན་ལ་༎ བྱིས་པ་ཞིག་ནས་གཞོན་ནུ་ཉིད་༎ དེ་ཞིག་ནས་ནི་དར་ལ་བབ་༎ དེ་ཞིག་ནས་༄༡༩༢བ་ནི་རྒས་གྱུར་ཏེ་༎ ལུས་ནི་ཇི་ལྟར་གཅིག་པར་འདོད་༎ དེ་ལྟར་སྐད་ཅིག་སོ་སོ་བས་༎ ལུས་གཞན་སེན་མོ་སྐྲ་ཚོགས་བཞིན་༎ ཅི་སྟེ་བྱིས་པའི་ཚང་བོར་ནས་༎ བྱིས་པ་གཞོན་ནུ་ཉིད་གྱུར་ན་༎ གང་ཞིག་གནས་སྐབས་བྲལ་གནས་པ་༎ ལུས་ཀྱི་རང་བཞིན་བརྗོད་པར་གྱིས༎ ལུས་ནི་སྐུ་གཟུགས་འདྲ་ཞེ་ན་༎ མར་མེ་ཐལ་བ་ལ་དེ་མེད་༎ གལ་ཏེ་རགས་སྤངས་ཕྲ་དངོས་སུ་༎ དེ་ལ་རྣམ་པར་གནས་ཤེ་ན་༎ རང་ཉིད་བསྟན་པ་ཙམ་འགྱུར་བས་༎ དེ་ནི་ལུས་ཞེས་བརྗོད་མི་བྱ་༎ དེ་ལ་བདག་ནི་བསམ་པ་མེད་༎ སྣང་བའི་ལུས་ནི་འཇིག་དང་ལྡན་༎ གནས་སྐབས་རྣམས་དང་འབྲེལ་གྱུར་པ་༎ ཀུན་རྫོབ་ཉིད་དུ་སྣང་བ་ཡིན་༎ ལུང་གིས་ཀྱང་ནི་དེ་ཡོད་ན་༎ རིགས་པ་དང་ནི་ལུང་གིས་བཟློག་།འདི་ལྟར་ཡོན་ཏན་མ་གཏོགས་པར་༎ གཙོ་བོ་ཡོད་པ་མ་ཡིན་ལ་༎ གཙོ་བོ་གསུམ་ཡང་ཡོད་མ་ཡིན་༎ དེ་བཞིན་ཡོན་ཏན་ཡོད་ན་དེ་ཡང་༏་། དེ་ནི་སོ་སོ་རྣམ་གསུམ་བདག་།འགྲོ་བ་ལྷག་མ་རྣམ་པ་དགུར་༎ སེམས་པ་མེད་པ་གོས་ལ་སོགས་༎ དེ་བདེའི་བདག་ཉིད་ཇི་ལྟ་བུ་༎ སྣམ་སྩོགས་ལས་སྐྱེས་བདེ་སོགས་མིན་༎ སྣམ་སྩོགས་ལས་ནི་བདེ་སོགས་ཡིན་༎ སྣམ་བུ་ལ་སོགས་རྒྱུ་མེད་ཕྱིར་༎ མེད་ན་དེ་བདེ་ག་ལ་ཡོད་༎ དེ་ལྟར་ལུང་དང་རིགས་པ་ཡིས་༎ འདུས་བྱས་ཐམས་ཅད་མི་རྟག་པ་༎ དེ་ཡི་རྒྱུ་འབྲས་འབྲེལ་བ་ནི་༎ མངོན་སུམ་ཡིན་པས་མི་གནོད་དོ་༎ དེ་ནི་རང་གི་རྒྱུད་ལས་མཐོང་༎ རྟག་པ་ལ་ནི་ཇི་ལྟ་བུར་༎ ཕྲ་རབ་རྡུལ་ཡང་གཅིག་མིན་ཏེ་༎ ཕྱོགས་ཀྱི་དབྱེ་བ་མི་འཐད་ཕྱིར་༎ མར་མེའི་འབྲུ་མར་ཟད་འགྱུར་བ་༎ ཟད་འགྱུར་ཚེ་ན་མངོན་པ་མེད་༎ དེ་ལྟར་དངོས་པོ་ཟད་པར་ཡང་༎ སྐད་ཅིག་རེ་རེ་མི་མངོན་ནོ་༎ རྒྱུད་དང་ཚོགས་ཞེས་བྱ་བ་ཡང་༎ ཕྲེང་བ་དམག་ལ་སོགས་བཞིན་བརྫུན་༎ དེ་ལ་གོམས་པས་ངར་འཛིན་ན་༎ གཞན་ལ་ཅི་ཕྱིར་སྐྱེ་མི་འགྱུར་༎ དེ་ཕྱིར་སྐྱེ་མཆེད་ཚོགས་བཞིན་དུ་༎ འགྲོ་བ་གཅིག་ཏུ་ཤེས་པར་བྱ་༎ མ་བྱུང་ཉིད་ནས་སྡུག་བསྔལ་དེ་༎ གཞན་གྱི་བདག་ལས་ཕྱིར་བཟློག་བྱ་༎ དེ་ཡང་མི་རིགས་འགྱུར་ཞེ་ན་༎ གཞན་ལའང་རང་གི་བདག་ཉིད་མེད་༎ བདག་གཞན་མི་༄༡༩༣ཨ་༌་༎ རིགས་གང་ཡིན་དེ་༎ ཅི་རིགས་པར་ནི་བཟློག་བྱ་ཡིན་༎ སྙིང་རྗེས་སྡུག་བསྔལ་མང་གྱུར་པས་༎ ཅི་ཕྱིར་ནན་གྱིས་སྐྱེད་ཅེ་ན་༎ འགྲོ་བའི་སྡུག་བསྔལ་བརྟག་བྱས་ན་༎ ཇི་ལྟར་སྙིང་རྗེ་སྡུག་བསྔལ་མང་༎ དེ་ལྟར་རྒྱུད་ནི་གོམས་གྱུར་པ་༎ གཞན་གྱི་སྡུག་བསྔལ་ཞི་དགའ་བས་༎ པདམའི་ནགས་སུ་ངང་པ་ལྟར་༎ མནར་མེད་པར་ཡང་འཇུག་པར་འགྱུར་༎ སེམས་ཅན་རྣམ་པར་གྲོལ་བ་ན་༎ དགའ་བའི་རྒྱ་མཚོ་གང་ཡིན་པ་༎ དེ་ཉིད་ཀྱིས་ནི་ཆོག་མིན་ནམ་༎ རོ་མེད་ཐར་པས་ཅི་ཞིག་བྱ་༎ དེ་ལྟར་གཞན་གྱི་དོན་བྱས་པས་༏་། རློམ་སེམས་དང་ནི་ངོ་མཚར་མེད་༎ གཅིག་ཏུ་གཞན་དོན་ལ་དགའ་བས་༎ རྣམ་སྨིན་འབྲས་བུ་རེ་བ་མེད་༎ ཕྱོགས་བཅུའི་སེམས་ཅན་ཕུན་ཚོགས་དེའི་༎ བདག་གི་ཡིན་པར་གདོན་མི་ཟ་༎ གཞན་བདེ་བདག་གིར་འདུ་ཤེས་པས་༎ བདག་ལ་ཕྲག་དོག་གོ་སྐབས་མེད་༏་། སྡིག་པ་བཤགས་པར་བྱ་བ་དང་༎ བསོད་ནམས་རྗེས་སུ་ཡི་རང་དང་༎ སངས་རྒྱས་བསྐུལ་དང་གསོལ་གདབ་པ་༎ གཞན་དང་བདག་གི་ཕྱིར་བྱེད་དོ་༎ ཡོངས་སུ་བསྔོ་བ་དེ་བཞིན་ཏེ་༎ བྱེ་བྲག་མེད་པར་རབ་ཏུ་འཇུག་། དེ་ལྟར་སེམས་ཅན་ཁམས་བཞིན་དུ་། བསོད་ནམས་མཐའ་ཡས་རབ་ཏུ་འབྱུང་༎ ལམ་འདི་དམ་པ་མཆོག་ཡིན་ཏེ་༎ བདེ་བ་མཐའ་ཡས་དུས་སྟོན་བཟང་༎ བྱང་ཆུབ་སེམས་དཔའི་དེད་དཔོན་ཆེས་༎ གང་ཞིག་དགའ་བ་འཕེལ་བ་ཡིན་༎ ལག་ན་རྡོ་རྗེ་བསེལ་མཆོག་རྣམས་༎ བདུད་ཀྱི་གཅན་པ་སྐྲག་བྱེད་ཅིང་། སངས་རྒྱས་ཕྱག་བརྙན་རྣམས་ཀྱིས་ཀྱང་༎ རྟག་ཏུ་ཡོངས་སུ་བསྲུང་བ་ཡིན་༎ རྫོགས་པའི་སངས་རྒྱས་རྒྱལ་བའི་སྲས་༎ བྱང་ཆུབ་སེམས་ཀྱི་ཤིང་རྟར་ཞུགས་༎ ལྷ་ལ་སོགས་པས་སྟོད་བྱེད་ཅིང་༎ ལམ་དེ་ནས་ནི་འགྲོ་བར་བྱེད་༎ དེ་ལྟར་སེམས་ཅན་རྣམས་ལ་བདག་། གོམས་བྱས་ཚུལ་གྱིས་སྒྲོ་བཏགས་ཏེ་༎ བདག་གཞན་སྡུག་བསྔལ་ཞི་བྱའི་ཕྱིར་༎ བདག་ལ་སོགས་པ་རྣམ་ཀུན་གཏང་༎ གང་ཞིག་སྲེད་པས་ཡོངས་ཟིན་པ་༎ དེ་ཡི་སྡུག་བསྔལ་ཞིར་མི་འགྱུར་༎ འགྱུར་བས་རྣམ་པར་ཆུད་ཟོས་ནས་༎ དེ་ནི་འདི་ལྟར་སྡུག་བསྔལ་སྐྱེད་༎ ༄༡༩༣བ་འཇིག་རྟེན་སྡུག་བསྔལ་མེས་གདུངས་ན་༎ རང་གི་བདེ་ལ་དགར་ཅི་ཡོད་༎ ཀུན་ནས་ཚིག་པར་གྱུར་པ་ཡི་༎ ལུས་ལའང་བདེ་བ་ཅི་ཞིག་ཡོད་༎ བདག་ལ་ཆགས་པར་བྱེད་པ་ནི་༎ སྡུག་བསྔལ་ཀུན་གྱི་རྩ་བ་མཆོག་། དེ་ལྟར་སེམས་ཅན་ཐམས་ཅད་ལ་༎ བདག་ནོར་གཏང་ཞིང་དེ་གཞོམ་མོ་༎ རྟེན་ཅིང་འབྲེལ་འབྱུང་བསམ་པ་ཡིས་༎ བདག་ལ་མ་ཆགས་དྲན་བྱས་ཏེ་༎ འབད་པ་ཀུན་གྱིས་དེའི་ཕོ་ཉ་༎ དམ་པ་ཤེས་ཁེ་འདོད་ཕམ་བྱ་༎ གང་གིས་འཇིགས་པས་དེ་མི་གཏོང་༎ དེ་མ་བྱིན་ན་འཇིགས་པ་ཡིན་༎ འདི་ལྟར་བདག་གི་ལུས་དང་སེམས་༎ སྐད་ཅིག་རེ་རེས་འགྲོ་བ་ཉིད་༎ གལ་ཏེ་མི་རྟག་དྲི་འབབ་པའི་༎ ལུས་ཀྱིས་རྟག་ཅིང་དྲི་མེད་པའི་༎ བྱང་ཆུབ་ཐོབ་པར་འགྱུར་ན་ནི་༎ དེ་ནི་རིན་མེད་རྙེད་མིན་ནས་༎ རྩི་སྨན་གཟུགས་དང་འདྲ་བར་ནི་༎ འཇིག་རྟེན་ཆོས་ལ་མི་སེམས་པས་༎ ད་ལྟར་བདག་ཀྱང་གཏང་བྱོས་ལ་༏་། སེམས་ཅན་ཀུན་གྱི་དོན་དུ་སྤྱོད་༎ སེམས་ཅན་ཀུན་ཕྱིར་བློན་པོར་ནི་༎ རང་གི་ཤེས་རབ་བཀོལ་བར་བྱ་༎ རིགས་པས་ནོར་དེ་བསྲུང་བྱས་ཏེ་༎ སེམས་ཅན་རྣམས་ལ་མཁོ་བར་སྤྱད་༎ བདག་གི་ལུས་དང་གཞན་ལུས་ལ་༎ སྡུག་བསྔལ་མང་སེལ་སྡུག་བསྔལ་གང་༎ དེ་བྱ་བདེ་བའང་དེ་བཞིན་ཏེ་༎ བདེ་བ་མང་བྱེད་བསྐྱེད་པར་བྱ་༎ སེམས་ཅན་ལོངས་སྤྱོད་གེགས་བྱེད་ཕྱིར་༎ བསྒྲིབས་ཏེ་ཉོན་མོངས་སྦྱངས་བྱས་ཏེ་༎ འཇིག་རྟེན་འཚོ་བའི་འབབ་སྟེགས་ནས་༎ སྤྲུལ་གྱི་རོ་བསལ་བཞིན་དུ་བྱ་༎ བསོད་ནམས་ཞིང་འདི་དག་གྱུར་ན་༎ ཕུན་སུམ་ལོ་ཏོག་འབྲས་བུ་ཆེ་༎ བདེ་བའི་མུ་གེས་གདུངས་པ་ཡི་༎ འགྲོ་བ་དག་ནི་ཚིམ་པར་འགྱུར་༎ འཐོབ་དང་བཀུར་སྟི་ལུས་ལ་སོགས་༎ སྐྱོ་ལ་བདག་གིས་བཏང་མིན་ནམ་༎ ཅི་ཕྱིར་ད་དུང་འཁྲུག་པར་བྱེད་༎ བདག་གིས་བརྫུན་དུ་དེ་སྨྲས་སམ་༎ རང་དོན་གནོད་བྱེད་ལ་སྡང་ན་། འོ་ན་སྙིང་རྗེ་གང་དུ་འབྱུང་༎ གལ་ཏེ་གཞན་དོན་འཇིག་པ་ལ་༎ སྙིང་རྗེ་མེད་པའང་སུ་ཞིག་འཁྲུག་། གླ་རྩི་བུ་རམ་ཤིང་ལ་སོགས་༎ བདག་པོས་མི་ཤེས་བཞག་ཉེས་ཏེ་༎ ལོངས་སྤྱོད་དུ་ནི་མི་རུང་བས་༎ སྤྱོད་བརྒྱད་ལ་སོགས་འོས་ཡིན་བདེན་༎ བདག་པོ་ལ་ནི་ཕན་འདོད་༄༡༩༤ཨ་༌་༎ ནས་༎ རིམ་གྲོ་བྱ་བར་སེམས་པ་མེད་༎ དེ་ལ་བསྐུལ་བའང་མི་བྱེད་དེ་༎ ལོངས་སྤྱོད་ཕྱིར་ཡང་འགྲོ་མི་བྱེད་༎ མ་རྨོས་མ་བཏབ་རྒྱལ་སྲས་རྣམས་༎ དེ་དག་རྗེས་འབྲངས་ཉེར་སོང་སྟེ་༎ སྣ་ཚོགས་མི་བཟད་ཁམས་རྣམས་དང་༎ དབང་པོ་ཀུན་གྱི་སྨན་ཆེན་འགྱུར་༎ དེ་དག་ཤེས་བྱས་དྲན་བྱས་ཏེ་༎ ཁྲོ་བ་དང་ནི་གནོད་བྱེད་ཀྱང་༎ སྡུག་བསྔལ་རྣམས་ལ་ཞིམ་པ་ཡི་༎ རང་བཞིན་མི་འདོར་བདེ་བར་བྱེད་༎ ས་དང་ཆུ་དང་མེ་དང་རླུང་༎ ནམ་མཁའ་ཞེས་བྱ་ཁམས་ལྔ་པོ་༎ སེམས་ཅན་ཇི་སྲིད་གནས་སྲིད་དུ་༎ ཀུན་གྱི་དོན་ནི་བྱེད་པ་སྟེ་༎ ཉེས་སྤྱོད་ཀུན་གྱིས་དེ་དག་ནི་༎ སེམས་ཅན་དོན་ལས་མི་ལྡོག་གོ་༎ དེ་བཞིན་བདག་གིས་ཁམས་དྲུག་པོ་༎ འདི་དག་དོན་མེད་མི་བྱའོ་༎ ནམ་མཁའི་མཐའ་ནི་ཇི་ཙམ་པར་༎ འཇིག་རྟེན་མཐའ་ནི་སྲིད་གྱུར་པ་༎ དེ་སྲིད་འཇིག་རྟེན་དོན་བྱེད་པས་༏་། ཡེ་ཤེས་སྔོན་བཏང་གནས་པར་བགྱི་༎ བྱ་བ་བསྲུངས་ན་བདག་ལ་ནི་༎ བདག་གིས་མི་དྲི་ནན་གྱིས་སུ་༎ སློབ་དཔོན་བདག་གིས་རྟག་པར་བདག་། སློབ་མ་མཆོག་བཞིན་བསླབ་པར་བྱ་༎ བདག་གི་བླ་མ་བདག་འདྲ་བར་༎ བདག་གི་བག་ཉལ་སྐྱོན་སུས་ཤེས་༎ བདག་སྡུག་བསྔལ་དང་བདག་འཇིགས་པས་༎ སུ་ཞིག་དེ་ལྟར་སྡུག་ཅིང་འཇིགས་༎ སྐྱོ་བར་མི་འགྱུར་འགྲོས་མི་འགྱུར་༎ སྙིང་རྗེ་ཡི་ཡང་ཡུལ་གྱུར་ཅིག་། རྟག་ཏུ་ཉེ་བར་གནས་གྱུར་པ་༎ སློབ་མ་བདག་འདྲ་ག་ལ་ཡོད་༎ ཉོན་མོངས་ཀྱིས་སྨྱོ་གཏི་མུག་ལྡོངས་༎ ག-ཡང་ས་མང་པོའི་ལམ་དུ་ནི་༎ གོམ་པ་རེ་རེ་རྡེག་འཆའ་བ་༎ བདག་དང་གཞན་རྟག་མྱ་ངན་གཞི་༎ འགྲོ་བ་རྣམས་ནི་སྡུག་བསྔལ་མཚུངས་༎ དེ་བས་འཁྲུལ་པ་བཙལ་མི་རིགས་༎ འདི་ལ་ཡོན་ཏན་མཐོང་ན་ནི་༎ ངོ་མཚར་ཆེན་པོ་བྱ་བའི་རིགས་༎ ཉེས་པ་རྒྱ་མཚོ་བདག་གཅིག་པུ་༎ བླང་བར་ནུས་པ་མ་ཡིན་པས་༎ འདི་ན་བདག་ལ་གཞན་ཡང་དགོས་༎ ཉེས་ལས་ཐར་བྱེད་གཞན་གང་ཡིན་༎ ཕ་རོལ་བསྐུལ་ལ་མཁས་པ་པོ་༎ གསོལ་བ་མ་བཏབ་ཕན་བྱེད་ཀྱི་༎ ཚིག་ནི་སྤྱི་བོས་བླང་བར་བྱ་༎ བདག་ནི་༄༡༩༤བ་ཀུན་གྱི་སློབ་པར་བྱ་༎ ཉོན་མོངས་དགྲ་ནི་མང་པོ་དང་༎ གཅིག་པུ་བདག་ནི་ག-ཡུལ་འགྱེད་ཚེ་༎ དེ་ན་གཅིག་དང་འཐབ་པ་ན་༎ གཞན་ནི་བདག་གི་བདེ་བ་འཇོམས་༎ སྡང་ངམ་མི་སྡང་གྱུར་ཀྱང་རུང་༎ དེ་ན་ལ་ལ་རྒྱབ་ནས་སམ་༎ གཞན་ནས་འཇིགས་པ་སྒྲོགས་བྱེད་པ་༏་། དེ་ནི་བདག་ལ་སྲོག་ཕངས་སྦྱིན་༎ སྡུག་བསྔལ་ཀུན་གྱི་སྨན་པ་མཆོག་། བདེ་བའི་དགའ་སྟོན་རབ་ཚོགས་ཞིང་༎ རྣམ་པ་ཀུན་དུ་ཉེར་འཚོ་བ་༎ འཇམ་དབྱངས་ཁྱོད་ལ་ཕྱག་འཚལ་ལོ་༎ དེ་ལྟར་བདེ་བར་གཤེགས་ཀྱི་སྲས་༎ རྣམ་ཀུན་རྨད་དུ་བྱུང་རྣམས་ཀྱི་༏་། སྤྱོད་པ་ཉེ་བར་བཀོད་པ་ཡི་༎ དགེ་བ་བདག་གིས་གང་བསགས་པ་༎ བདེ་གཤེགས་གོ་འཕང་མཐའ་ཡས་ནི་༎ ནམ་མཁའི་མཚམས་པར་དབང་མཛད་པ་༎ དེ་ཡི་བདེ་བ་མཐའ་ཡས་རྣམས་༎ ལུས་ཅན་དག་གིས་ཐོབ་པར་ཤོག་། བསོད་ནམས་སྤེལ་བ་རྫོགས་སོ་། ༎ ། བསླབ་པ་ཀུན་ལས་བཏུས་པ་ཞེས་བྱ་བ་བྱང་ཆུབ་སེམས་དཔའི་འདུལ་བ་མདོ་སྡེ་དུ་མ་ལས་བཏུས་པ་། སློབ་དཔོན་ཞི་བའི་ལྷས་མཛད་པ་རྫོགས་སོ་།
